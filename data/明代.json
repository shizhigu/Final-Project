[
{"title": "湖心亭看雪", "author": "张岱", "dynasty": "明代", "content": "　　崇祯五年十二月，余住西湖。大雪三日，湖中人鸟声俱绝。是日更定矣，余拏一小舟，拥毳衣炉火，独往湖心亭看雪。雾凇沆砀，天与云与山与水，上下一白，湖上影子，惟长堤一痕、湖心亭一点、与余舟一芥、舟中人两三粒而已。(余拏 一作：余挐)\r\n　　到亭上，有两人铺毡对坐，一童子烧酒炉正沸。见余大喜曰：“湖中焉得更有此人！”拉余同饮。余强饮三大白而别。问其姓氏，是金陵人，客此。及下船，舟子喃喃曰：“莫说相公痴，更有痴似相公者。”"},
{"title": "核舟记", "author": "魏学洢", "dynasty": "明代", "content": "　　明有奇巧人曰王叔远，能以径寸之木，为宫室、器皿、人物，以至鸟兽、木石，罔不因势象形，各具情态。尝贻余核舟一，盖大苏泛赤壁云。\r\n　　舟首尾长约八分有奇，高可二黍许。中轩敞者为舱，箬篷覆之。旁开小窗，左右各四，共八扇。启窗而观，雕栏相望焉。闭之，则右刻“山高月小，水落石出”，左刻“清风徐来，水波不兴”，石青糁之。(箬篷 一作：篛篷)\r\n　　船头坐三人，中峨冠而多髯者为东坡，佛印居右，鲁直居左。苏、黄共阅一手卷。东坡右手执卷端，左手抚鲁直背。鲁直左手执卷末，右手指卷，如有所语。东坡现右足，鲁直现左足，各微侧，其两膝相比者，各隐卷底衣褶中。佛印绝类弥勒，袒胸露乳，矫首昂视，神情与苏、黄不属。卧右膝，诎右臂支船，而竖其左膝，左臂挂念珠倚之——珠可历历数也。\r\n　　舟尾横卧一楫。楫左右舟子各一人。居右者椎髻仰面，左手倚一衡木，右手攀右趾，若啸呼状。居左者右手执蒲葵扇，左手抚炉，炉上有壶，其人视端容寂，若听茶声然。\r\n　　其船背稍夷，则题名其上，文曰“天启壬戌秋日，虞山王毅叔远甫刻”，细若蚊足，钩画了了，其色墨。又用篆章一，文曰“初平山人”，其色丹。\r\n　　通计一舟，为人五；为窗八；为箬篷，为楫，为炉，为壶，为手卷，为念珠各一；对联、题名并篆文，为字共三十有四。而计其长曾不盈寸。盖简桃核修狭者为之。嘻，技亦灵怪矣哉！"},
{"title": "石灰吟", "author": "于谦", "dynasty": "明代", "content": "千锤万凿出深山，烈火焚烧若等闲。(万凿 一作：万击)粉骨碎身浑不怕，要留清白在人间。(浑不怕 一作：全不怕)"},
{"title": "临江仙·滚滚长江东逝水", "author": "杨慎", "dynasty": "明代", "content": "滚滚长江东逝水，浪花淘尽英雄。是非成败转头空。青山依旧在，几度夕阳红。白发渔樵江渚上，惯看秋月春风。一壶浊酒喜相逢。古今多少事，都付笑谈中。"},
{"title": "送东阳马生序(节选)", "author": "宋濂", "dynasty": "明代", "content": "　　余幼时即嗜学。家贫，无从致书以观，每假借于藏书之家，手自笔录，计日以还。天大寒，砚冰坚，手指不可屈伸，弗之怠。录毕，走送之，不敢稍逾约。以是人多以书假余，余因得遍观群书。既加冠，益慕圣贤之道，又患无硕师名人与游，尝趋百里外，从乡之先达执经叩问。先达德隆望尊，门人弟子填其室，未尝稍降辞色。余立侍左右，援疑质理，俯身倾耳以请；或遇其叱咄，色愈恭，礼愈至，不敢出一言以复；俟其欣悦，则又请焉。故余虽愚，卒获有所闻。\r\n　　当余之从师也，负箧曳屣，行深山巨谷中，穷冬烈风，大雪深数尺，足肤皲裂而不知。至舍，四支僵劲不能动，媵人持汤沃灌，以衾拥覆，久而乃和。寓逆旅，主人日再食，无鲜肥滋味之享。同舍生皆被绮绣，戴朱缨宝饰之帽，腰白玉之环，左佩刀，右备容臭，烨然若神人；余则缊袍敝衣处其间，略无慕艳意,以中有足乐者，不知口体之奉不若人也。盖余之勤且艰若此。 "},
{"title": "一剪梅·雨打梨花深闭门", "author": "唐寅", "dynasty": "明代", "content": "雨打梨花深闭门，忘了青春，误了青春。赏心乐事共谁论？花下销魂，月下销魂。(忘了 一作：孤负；误了 一作：虚负)愁聚眉峰尽日颦，千点啼痕，万点啼痕。晓看天色暮看云，行也思君，坐也思君。 "},
{"title": "拜年", "author": "文征明", "dynasty": "明代", "content": "不求见面惟通谒，名纸朝来满敝庐。我亦随人投数纸，世情嫌简不嫌虚。 "},
{"title": "满井游记", "author": "袁宏道", "dynasty": "明代", "content": "　　燕地寒，花朝节后，余寒犹厉。冻风时作，作则飞沙走砾。局促一室之内，欲出不得。每冒风驰行，未百步辄返。\r\n　　廿二日天稍和，偕数友出东直，至满井。高柳夹堤，土膏微润，一望空阔，若脱笼之鹄。于时冰皮始解，波色乍明，鳞浪层层，清澈见底，晶晶然如镜之新开而冷光之乍出于匣也。山峦为晴雪所洗，娟然如拭，鲜妍明媚，如倩女之靧面而髻鬟之始掠也。柳条将舒未舒，柔梢披风，麦田浅鬣寸许。游人虽未盛，泉而茗者，罍而歌者，红装而蹇者，亦时时有。风力虽尚劲，然徒步则汗出浃背。凡曝沙之鸟，呷浪之鳞，悠然自得，毛羽鳞鬣之间皆有喜气。始知郊田之外未始无春，而城居者未之知也。\r\n　　夫不能以游堕事而潇然于山石草木之间者，惟此官也。而此地适与余近，余之游将自此始，恶能无纪？己亥之二月也。"},
{"title": "送东阳马生序", "author": "宋濂", "dynasty": "明代", "content": "　　余幼时即嗜学。家贫，无从致书以观，每假借于藏书之家，手自笔录，计日以还。天大寒，砚冰坚，手指不可屈伸，弗之怠。录毕，走送之，不敢稍逾约。以是人多以书假余，余因得遍观群书。既加冠，益慕圣贤之道 。又患无硕师名人与游，尝趋百里外，从乡之先达执经叩问。先达德隆望尊，门人弟子填其室，未尝稍降辞色。余立侍左右，援疑质理，俯身倾耳以请；或遇其叱咄，色愈恭，礼愈至，不敢出一言以复；俟其欣悦，则又请焉。故余虽愚，卒获有所闻。\r\n　　当余之从师也，负箧曳屣，行深山巨谷中。穷冬烈风，大雪深数尺，足肤皲裂而不知。至舍，四支僵劲不能动，媵人持汤沃灌，以衾拥覆，久而乃和。寓逆旅，主人日再食，无鲜肥滋味之享。同舍生皆被绮绣，戴朱缨宝饰之帽，腰白玉之环，左佩刀，右备容臭，烨然若神人；余则缊袍敝衣处其间，略无慕艳意，以中有足乐者，不知口体之奉不若人也。盖余之勤且艰若此。 今虽耄老，未有所成，犹幸预君子之列，而承天子之宠光，缀公卿之后，日侍坐备顾问，四海亦谬称其氏名，况才之过于余者乎？\r\n　　今诸生学于太学，县官日有廪稍之供，父母岁有裘葛之遗，无冻馁之患矣；坐大厦之下而诵诗书，无奔走之劳矣；有司业、博士为之师，未有问而不告、求而不得者也；凡所宜有之书，皆集于此，不必若余之手录，假诸人而后见也。其业有不精、德有不成者，非天质之卑，则心不若余之专耳，岂他人之过哉？\r\n　　东阳马生君则，在太学已二年，流辈甚称其贤。余朝京师，生以乡人子谒余，撰长书以为贽，辞甚畅达。与之论辨，言和而色夷。自谓少时用心于学甚劳，是可谓善学者矣。其将归见其亲也，余故道为学之难以告之。谓余勉乡人以学者，余之志也；诋我夸际遇之盛而骄乡人者，岂知予者哉？"},
{"title": "朝天子·咏喇叭", "author": "王磐", "dynasty": "明代", "content": "喇叭，唢呐，曲儿小腔儿大。官船来往乱如麻，全仗你抬声价。(唢呐 一作：锁呐； 声价 一作：身价)军听了军愁，民听了民怕。哪里去辨甚么真共假？眼见的吹翻了这家，吹伤了那家，只吹的水尽鹅飞罢！ "},
{"title": "明日歌", "author": "钱福", "dynasty": "明代", "content": "明日复明日，明日何其多。我生待明日，万事成蹉跎。世人若被明日累，春去秋来老将至。(若 一作：苦)朝看水东流，暮看日西坠。百年明日能几何？请君听我明日歌。(版本一 钱鹤滩)\r\n明日复明日，明日何其多！日日待明日，万事成蹉跎。世人皆被明日累，明日无穷老将至。晨昏滚滚水东流，今古悠悠日西坠。百年明日能几何？请君听我明日歌。(版本二 文嘉)"},
{"title": "桃花庵歌", "author": "唐寅", "dynasty": "明代", "content": "桃花坞里桃花庵，桃花庵下桃花仙。桃花仙人种桃树，又折花枝当酒钱。酒醒只在花前坐，酒醉还须花下眠。花前花後日复日，酒醉酒醒年复年。不愿鞠躬车马前，但愿老死花酒间。车尘马足贵者趣，酒盏花枝贫者缘。若将富贵比贫贱，一在平地一在天。若将贫贱比车马，他得驱驰我得闲。世人笑我忒风颠，我咲世人看不穿。记得五陵豪杰墓，无酒无花锄作田。弘治乙丑三月桃花庵主人唐寅（原版）\r\n桃花坞里桃花庵，桃花庵下桃花仙。桃花仙人种桃树，又摘桃花换酒钱。酒醒只在花前坐，酒醉还来花下眠。半醒半醉日复日，花落花开年复年。但愿老死花酒间，不愿鞠躬车马前。车尘马足富者趣，酒盏花枝贫者缘。若将富贵比贫者，一在平地一在天。若将贫贱比车马，他得驱驰我得闲。别人笑我忒风颠，我笑他人看不穿。不见五陵豪杰墓，无花无酒锄作田。（版本一）\r\n桃花坞里桃花庵，桃花庵下桃花仙。桃花仙人种桃树，又摘桃花换酒钱。酒醒只来花下坐，酒醉还来花下眠。半醒半醉日复日，花落花开年复年。但愿老死花酒间，不愿鞠躬车马前。车尘马足富者趣，酒盏花枝贫者缘。若将富贵比贫贱，一在平地一在天。若将花酒比车马，他得驱驰我得闲。别人笑我忒风骚，我笑他人看不穿。不见五陵豪杰墓，无酒无花锄作田。（版本二）"},
{"title": "画鸡", "author": "唐寅", "dynasty": "明代", "content": "头上红冠不用裁，满身雪白走将来。(裁 一作：戴)平生不敢轻言语，一叫千门万户开。"},
{"title": "项脊轩志", "author": "归有光", "dynasty": "明代", "content": "　　项脊轩，旧南阁子也。室仅方丈，可容一人居。百年老屋，尘泥渗漉，雨泽下注；每移案，顾视无可置者。又北向，不能得日，日过午已昏。余稍为修葺，使不上漏。前辟四窗，垣墙周庭，以当南日，日影反照，室始洞然。又杂植兰桂竹木于庭，旧时栏楯，亦遂增胜。借书满架，偃仰啸歌，冥然兀坐，万籁有声；而庭阶寂寂，小鸟时来啄食，人至不去。三五之夜，明月半墙，桂影斑驳，风移影动，珊珊可爱。(阶寂寂 一作：堦寂寂)\r\n　　然余居于此，多可喜，亦多可悲。先是，庭中通南北为一。迨诸父异爨，内外多置小门墙，往往而是，东犬西吠，客逾庖而宴，鸡栖于厅。庭中始为篱，已为墙，凡再变矣。家有老妪，尝居于此。妪，先大母婢也，乳二世，先妣抚之甚厚。室西连于中闺，先妣尝一至。妪每谓余曰：“某所，而母立于兹。”妪又曰：“汝姊在吾怀，呱呱而泣；娘以指叩门扉曰：‘儿寒乎？欲食乎？’吾从板外相为应答。”语未毕，余泣，妪亦泣。余自束发读书轩中，一日，大母过余曰：“吾儿，久不见若影，何竟日默默在此，大类女郎也？”比去，以手阖门，自语曰：“吾家读书久不效，儿之成，则可待乎！”顷之，持一象笏至，曰：“此吾祖太常公宣德间执此以朝，他日汝当用之！”瞻顾遗迹，如在昨日，令人长号不自禁。\r\n　　轩东故尝为厨，人往，从轩前过。余扃牖而居，久之，能以足音辨人。轩凡四遭火，得不焚，殆有神护者。……\r\n　　余既为此志，后五年，吾妻来归，时至轩中，从余问古事，或凭几学书。吾妻归宁，述诸小妹语曰：“闻姊家有阁子，且何谓阁子也？”其后六年，吾妻死，室坏不修。其后二年，余久卧病无聊，乃使人复葺南阁子，其制稍异于前。然自后余多在外，不常居。\r\n　　庭有枇杷树，吾妻死之年所手植也，今已亭亭如盖矣。"},
{"title": "别云间", "author": "夏完淳", "dynasty": "明代", "content": "三年羁旅客，今日又南冠。无限山河泪，谁言天地宽。(山河 一作：河山)已知泉路近，欲别故乡难。毅魄归来日，灵旗空际看。 "},
{"title": "观书", "author": "于谦", "dynasty": "明代", "content": "书卷多情似故人，晨昏忧乐每相亲。眼前直下三千字，胸次全无一点尘。活水源流随处满，东风花柳逐时新。金鞍玉勒寻芳客，未信我庐别有春。 "},
{"title": "除夜太原寒甚", "author": "于谦", "dynasty": "明代", "content": "寄语天涯客，轻寒底用愁。春风来不远，只在屋东头。 "},
{"title": "把酒对月歌", "author": "唐寅", "dynasty": "明代", "content": "李白前时原有月，惟有李白诗能说。李白如今已仙去，月在青天几圆缺？今人犹歌李白诗，明月还如李白时。我学李白对明月，白与明月安能知！李白能诗复能酒，我今百杯复千首。我愧虽无李白才，料应月不嫌我丑。我也不登天子船，我也不上长安眠。姑苏城外一茅屋，万树梅花月满天。(梅花 一作：桃花) "},
{"title": "菊花", "author": "唐寅", "dynasty": "明代", "content": "故园三径吐幽丛，一夜玄霜坠碧空。多少天涯未归客，尽借篱落看秋风。(尽借 一作：借人)"},
{"title": "五人墓碑记", "author": "张溥", "dynasty": "明代", "content": "　　五人者，盖当蓼洲周公之被逮，激于义而死焉者也。至于今，郡之贤士大夫请于当道，即除逆阉废祠之址以葬之；且立石于其墓之门，以旌其所为。呜呼，亦盛矣哉！\r\n　　夫五人之死，去今之墓而葬焉，其为时止十有一月耳。夫十有一月之中，凡富贵之子，慷慨得志之徒，其疾病而死，死而湮没不足道者，亦已众矣；况草野之无闻者欤？独五人之皦皦，何也？\r\n　　予犹记周公之被逮，在丙寅三月之望。吾社之行为士先者，为之声义，敛赀财以送其行，哭声震动天地。缇骑按剑而前，问：“谁为哀者？”众不能堪，抶而仆之。是时以大中丞抚吴者为魏之私人毛一鹭，公之逮所由使也；吴之民方痛心焉，于是乘其厉声以呵，则噪而相逐。中丞匿于溷藩以免。既而以吴民之乱请于朝，按诛五人，曰颜佩韦、杨念如、马杰、沈扬、周文元，即今之傫然在墓者也。\r\n　　然五人之当刑也，意气扬扬，呼中丞之名而詈之，谈笑以死。断头置城上，颜色不少变。有贤士大夫发五十金，买五人之脰而函之，卒与尸合。故今之墓中全乎为五人也。\r\n　　嗟乎！大阉之乱，缙绅而能不易其志者，四海之大，有几人欤？而五人生于编伍之间，素不闻诗书之训，激昂大义，蹈死不顾，亦曷故哉？且矫诏纷出，钩党之捕遍于天下，卒以吾郡之发愤一击，不敢复有株治；大阉亦逡巡畏义，非常之谋难于猝发，待圣人之出而投缳道路，不可谓非五人之力也。\r\n　　由是观之，则今之高爵显位，一旦抵罪，或脱身以逃，不能容于远近，而又有剪发杜门，佯狂不知所之者，其辱人贱行，视五人之死，轻重固何如哉？是以蓼洲周公忠义暴于朝廷，赠谥褒美，显荣于身后；而五人亦得以加其土封，列其姓名于大堤之上，凡四方之士无不有过而拜且泣者，斯固百世之遇也。不然，令五人者保其首领，以老于户牖之下，则尽其天年，人皆得以隶使之，安能屈豪杰之流，扼腕墓道，发其志士之悲哉？故余与同社诸君子，哀斯墓之徒有其石也，而为之记，亦以明死生之大，匹夫之有重于社稷也。\r\n　　贤士大夫者，冏卿因之吴公，太史文起文公、孟长姚公也。"},
{"title": "游园", "author": "汤显祖", "dynasty": "明代", "content": "【皂罗袍】原来姹紫嫣红开遍，似这般都付与断井颓垣。良辰美景奈何天，赏心乐事谁家院！朝飞暮卷，云霞翠轩；雨丝风片，烟波画船——锦屏人忒看的这韶光贱！ "},
{"title": "言志", "author": "唐寅", "dynasty": "明代", "content": "不炼金丹不坐禅，不为商贾不耕田。闲来写就青山卖，不使人间造孽钱。 "},
{"title": "望阙台", "author": "戚继光", "dynasty": "明代", "content": "十年驱驰海色寒，孤臣于此望宸銮。繁霜尽是心头血，洒向千峰秋叶丹。 "},
{"title": "马上作", "author": "戚继光", "dynasty": "明代", "content": "南北驱驰报主情，江花边草笑平生。(边草 一作：边月)一年三百六十日，多是横戈马上行。 (多是 一作：都是) "},
{"title": "咏煤炭", "author": "于谦", "dynasty": "明代", "content": "凿开混沌得乌金，藏蓄阳和意最深。爝火燃回春浩浩，洪炉照破夜沉沉。鼎彝元赖生成力，铁石犹存死后心。但愿苍生俱饱暖，不辞辛苦出山林。 "},
{"title": "长相思·折花枝", "author": "俞彦", "dynasty": "明代", "content": "折花枝，恨花枝，准拟花开人共卮，开时人去时。怕相思，已相思，轮到相思没处辞，眉间露一丝。 "},
{"title": "北人食菱", "author": "江盈科", "dynasty": "明代", "content": "　　北人生而不识菱者，仕于南方，席上啖菱，并壳入口。或曰：“食菱须去壳。”其人自护所短，曰：“我非不知，并壳者，欲以去热也。”问者曰：“北土亦有此物否？”答曰：“前山后山，何地不有？”\r\n　　夫菱生于水而非土产，此坐强不知以为知也。"},
{"title": "卖柑者言", "author": "刘基", "dynasty": "明代", "content": "　　杭有卖果者，善藏柑，涉寒暑不溃。出之烨然，玉质而金色。置于市，贾十倍，人争鬻之。\r\n　　予贸得其一，剖之，如有烟扑口鼻，视其中，则干若败絮。予怪而问之曰：“若所市于人者，将以实笾豆，奉祭祀，供宾客乎？将炫外以惑愚瞽也？甚矣哉，为欺也！”\r\n　　卖者笑曰：“吾业是有年矣，吾赖是以食吾躯。吾售之，人取之，未尝有言，而独不足子所乎？世之为欺者不寡矣，而独我也乎？吾子未之思也。\r\n　　今夫佩虎符、坐皋比者，洸洸乎干城之具也，果能授孙、吴之略耶？ 峨大冠、 拖长绅者，昂昂乎庙堂之器也，果能建伊、皋之业耶？盗起而不知御，民困而不知救，吏奸而不知禁，法斁而不知理，坐糜廪粟而不知耻。观其坐高堂，骑大马，醉醇醴而饫肥鲜者，孰不巍巍乎可畏，赫赫乎可象也？又何往而不金玉其外，败絮其中也哉？今子是之不察，而以察吾柑！”\r\n　　予默默无以应。退而思其言，类东方生滑稽之流。岂其愤世疾邪者耶？而托于柑以讽耶？ "},
{"title": "怨", "author": "冯小青", "dynasty": "明代", "content": "新妆竟与画图争，知是昭阳第几名？瘦影自临春水照，卿须怜我我怜卿。 "},
{"title": "立春日感怀", "author": "于谦", "dynasty": "明代", "content": "年去年来白发新，匆匆马上又逢春。关河底事空留客？岁月无情不贷人。一寸丹心图报国，两行清泪为思亲。孤怀激烈难消遣，漫把金盘簇五辛。 "},
{"title": "汴京元夕", "author": "李梦阳", "dynasty": "明代", "content": "中山孺子倚新妆，郑女燕姬独擅场。齐唱宪王春乐府，金梁桥外月如霜。 "},
{"title": "中秋月·中秋月", "author": "徐有贞", "dynasty": "明代", "content": "中秋月。月到中秋偏皎洁。偏皎洁，知他多少，阴晴圆缺。阴晴圆缺都休说，且喜人间好时节。好时节，愿得年年，常见中秋月。 "},
{"title": "美人对月", "author": "唐寅", "dynasty": "明代", "content": "斜髻娇娥夜卧迟，梨花风静鸟栖枝。难将心事和人说，说与青天明月知。 "},
{"title": "春雁", "author": "王恭", "dynasty": "明代", "content": "春风一夜到衡阳，楚水燕山万里长。莫道春来便归去，江南虽好是他乡。 "},
{"title": "今日歌", "author": "文嘉", "dynasty": "明代", "content": "今日复今日，今日何其少！今日又不为，此事何时了？人生百年几今日，今日不为真可惜！若言姑待明朝至，明朝又有明朝事。为君聊赋今日诗，努力请从今日始。 "},
{"title": "泛海", "author": "王守仁", "dynasty": "明代", "content": "险夷原不滞胸中，何异浮云过太空？夜静海涛三万里，月明飞锡下天风。"},
{"title": "大梦谁先觉", "author": "罗贯中", "dynasty": "明代", "content": "大梦谁先觉？平生我自知。草堂春睡足，窗外日迟迟。 "},
{"title": "夜读", "author": "唐寅", "dynasty": "明代", "content": "夜来欹枕细思量，独卧残灯漏夜长。深虑鬓毛随世白，不知腰带几时黄。人言死后还三跳，我要生前做一场。名不显时心不朽，再挑灯火看文章。"},
{"title": "邴原泣学", "author": "礼赞", "dynasty": "明代", "content": "邴原少孤，数岁时，过书舍而泣。师曰：“童子何泣？”原曰：“孤者易伤，贫者易感。夫书者，凡得学者，有亲也。一则愿其不孤，二则羡其得学，中心伤感，故泣耳。”师恻然曰：“欲书可耳!”原曰：“无钱资。”师曰：“童子苟有志,吾徒相教,不求资也。”于是遂就书。一冬之间，诵《孝经》《论语》。 "},
{"title": "次韵陆佥宪元日春晴", "author": "王守仁", "dynasty": "明代", "content": "城里夕阳城外雪，相将十里异阴晴。也知造物曾何意，底事人心苦未平。柏府楼台衔倒影，茅茨松竹泻寒声。布衾莫谩愁僵卧，积素还多达曙明。 "},
{"title": "出郊", "author": "杨慎", "dynasty": "明代", "content": "高田如楼梯，平田如棋局。白鹭忽飞来，点破秧针绿。 "},
{"title": "吴起守信", "author": "宋濂", "dynasty": "明代", "content": "　　昔吴起出，遇故人,而止之食。故人曰：“诺，期返而食。”起曰：“待公而食。”故人至暮不来，起不食待之。明日早，令人求故人，故人来，方与之食。起之不食以俟者，恐其自食其言也。其为信若此，宜其能服三军欤？欲服三军，非信不可也！ "},
{"title": "京师得家书", "author": "袁凯", "dynasty": "明代", "content": "江水三千里，家书十五行。行行无别语，只道早还乡。 "},
{"title": "就义诗", "author": "杨继盛", "dynasty": "明代", "content": "浩气还太虚，丹心照千古。生平未报国，留作忠魂补。 "},
{"title": "临终诗", "author": "唐寅", "dynasty": "明代", "content": "生在阳间有散场，死归地府也何妨。<br>阳间地府俱相似，只当漂流在异乡。"},
{"title": "五月十九日大雨", "author": "刘基", "dynasty": "明代", "content": "风驱急雨洒高城，云压轻雷殷地声。雨过不知龙去处，一池草色万蛙鸣。"},
{"title": "元夕二首", "author": "王守仁", "dynasty": "明代", "content": "故园今夕是元宵，独向蛮村坐寂寥。赖有遗经堪作伴，喜无车马过相邀。春还草阁梅先动，月满虚庭雪未消。堂上花灯诸弟集，重闱应念一身遥。\r\n去年今日卧燕台，铜鼓中宵隐地雷。月傍苑楼灯影暗，风传阁道马蹄回。炎荒万里频回首，羌笛三更谩自哀。尚忆先朝多乐事，孝皇曾为两宫开。"},
{"title": "精卫·万事有不平", "author": "顾炎武", "dynasty": "明代", "content": "万事有不平，尔何空自苦。长将一寸身，衔木到终古？我愿平东海，身沉心不改。大海无平期，我心无绝时。呜呼！君不见，西山衔木众鸟多，鹊来燕去自成窠。"},
{"title": "绝句·人生无百岁", "author": "刘基", "dynasty": "明代", "content": "人生无百岁，百岁复如何？古来英雄士，各已归山河。"},
{"title": "幼女词", "author": "毛铉", "dynasty": "明代", "content": "下床着新衣，初学小姑拜。低头羞见人，双手结裙带。 "},
{"title": "金明池·咏寒柳", "author": "柳如是", "dynasty": "明代", "content": "有怅寒潮，无情残照，正是萧萧南浦。更吹起，霜条孤影，还记得，旧时飞絮。况晚来，烟浪斜阳，见行客，特地瘦腰如舞。总一种凄凉，十分憔悴，尚有燕台佳句。春日酿成秋日雨。念畴昔风流，暗伤如许。纵饶有，绕堤画舸，冷落尽，水云犹故。忆从前，一点东风，几隔着重帘，眉儿愁苦。待约个梅魂，黄昏月淡，与伊深怜低语。 "},
{"title": "一剪梅·咏柳", "author": "夏完淳", "dynasty": "明代", "content": "无限伤心夕照中，故国凄凉，剩粉余红。金沟御水自西东，昨岁陈宫，今岁隋宫。往事思量一晌空，飞絮无情，依旧烟笼。长条短叶翠濛濛，才过西风，又过东风。 "},
{"title": "登金陵雨花台望大江", "author": "高启", "dynasty": "明代", "content": "大江来从万山中，山势尽与江流东。钟山如龙独西上，欲破巨浪乘长风。江山相雄不相让，形胜争夸天下壮。秦皇空此瘗黄金，佳气葱葱至今王。我怀郁塞何由开，酒酣走上城南台；坐觉苍茫万古意，远自荒烟落日之中来！石头城下涛声怒，武骑千群谁敢渡？黄旗入洛竟何祥，铁锁横江未为固。前三国，后六朝，草生宫阙何萧萧。英雄乘时务割据，几度战血流寒潮。我生幸逢圣人起南国，祸乱初平事休息。从今四海永为家，不用长江限南北。 "},
{"title": "韬钤深处", "author": "戚继光", "dynasty": "明代", "content": "小筑暂高枕，忧时旧有盟。呼樽来揖客，挥麈坐谈兵。云护牙签满，星含宝剑横。封侯非我意，但愿海波平。 "},
{"title": "春晴", "author": "王守仁", "dynasty": "明代", "content": "林下春晴风渐和，高崖残雪已无多。游丝冉冉花枝静，青壁迢迢白鸟过。忽向山中怀旧侣，几从洞口梦烟萝。客衣尘土终须换，好与湖边长芰荷。 "},
{"title": "题画", "author": "沈周", "dynasty": "明代", "content": "碧水丹山映杖藜，夕阳犹在小桥西。微吟不道惊溪鸟，飞入乱云深处啼。 "},
{"title": "外科医生", "author": "江盈科", "dynasty": "明代", "content": "有医者， 自称善外科。一裨将阵回，中流矢，深入膜，延使治。乃持并州剪，剪去矢管，跪而请酬。裨将曰：“镞在膜内须亟治。”医曰：“此内科之事，不意并责我。”裨将曰：“呜呼，世直有如是欺诈之徒。” "},
{"title": "鹧鸪天·元宵后独酌", "author": "杨慎", "dynasty": "明代", "content": "千点寒梅晓角中，一番春信画楼东。收灯庭院迟迟月，落索秋千翦翦风。鱼雁杳，水云重，异乡节序恨匆匆。当歌幸有金陵子，翠斝清尊莫放空。 "},
{"title": "中秋玩月", "author": "佚名", "dynasty": "明代", "content": "团团离海角，渐渐入云衢。此夜一轮满，清光何处无！ "},
{"title": "送毛伯温", "author": "朱厚熜", "dynasty": "明代", "content": "大将南征胆气豪，腰横秋水雁翎刀。风吹鼍鼓山河动，电闪旌旗日月高。天上麒麟原有种，穴中蝼蚁岂能逃。太平待诏归来日，朕与先生解战袍。 "},
{"title": "桃花庵遇仙记", "author": "唐寅", "dynasty": "明代", "content": "那时那日此门中，桃花树下初相逢。<br>只见仙人种桃树，未闻仙人看花红。<br>朝朝期待仙人顾，日日桃花笑春风。<br>忽闻仙踪一朝至，桃花人面分外红。<br>桃花谷里桃花仙，桃花美人树下眠。<br>花魂酿就桃花酒，君识花香皆有缘。<br>美酒消愁愁不见，醉卧花下枕安然。<br>花中不知日月短，岂料世上已千年。<br>不入浊世凡尘染，情愿枝头做花仙。<br>春来三月香风送，便是花奴问君安。"},
{"title": "工之侨献琴", "author": "刘基", "dynasty": "明代", "content": "　　工之侨得良桐焉，斫而为琴，弦而鼓之，金声而玉应。自以为天下之美也，献之太常。使国工视之，曰：“弗古。”还之。\r\n　　工之侨以归，谋诸漆工，作断纹焉；又谋诸篆工，作古窾焉。匣而埋诸土，期年出之，抱以适市。贵人过而见之，易之以百金，献诸朝。乐官传视，皆曰：“希世之珍也。”\r\n　　工之侨闻之，叹曰：“悲哉世也！岂独一琴哉？莫不然矣!而不早图之，其与亡矣。”遂去，入于宕之山，不知其所终。"},
{"title": "送陈秀才还沙上省墓", "author": "高启", "dynasty": "明代", "content": "满衣血泪与尘埃，乱后还乡亦可哀。风雨梨花寒食过，几家坟上子孙来？ "},
{"title": "元宵", "author": "唐寅", "dynasty": "明代", "content": "有灯无月不娱人，有月无灯不算春。春到人间人似玉，灯烧月下月如银。满街珠翠游村女，沸地笙歌赛社神。不展芳尊开口笑，如何消得此良辰。"},
{"title": "念奴娇·天南地北", "author": "施耐庵", "dynasty": "明代", "content": "天南地北，问乾坤，何处可容狂客？借得山东烟水寨，来买凤城春色。翠袖围香，绛绡笼雪，一笑千金值。神仙体态，薄幸如何消得？想芦叶滩头，蓼花汀畔，皓月空凝碧。六六雁行连八九，只待金鸡消息。义胆包天，忠肝盖地，四海无人识。离愁万种，醉乡一夜头白。 "},
{"title": "客中除夕", "author": "袁凯", "dynasty": "明代", "content": "今夕为何夕，他乡说故乡。看人儿女大，为客岁年长。戎马无休歇，关山正渺茫。一杯柏叶酒，未敌泪千行。 "},
{"title": "天平山中", "author": "杨基", "dynasty": "明代", "content": "细雨茸茸湿楝花，南风树树熟枇杷；徐行不记山深浅，一路莺啼送到家。 "},
{"title": "王冕好学", "author": "宋濂", "dynasty": "明代", "content": "　　王冕者，诸暨人。七八岁时，父命牧牛陇上，窃入学舍，听诸生诵书；听已，辄默记。暮归，忘其牛。或牵牛来责蹊田者。父怒，挞之，已而复如初。母曰：“儿痴如此，曷不听其所为？”冕因去，依僧寺以居。夜潜出，坐佛膝上，执策映长明灯读之，琅琅达旦。佛像多土偶，狞恶可怖；冕小儿，恬若不见。\r\n　　安阳韩性闻而异之,录为弟子,学遂为通儒。 性卒，门人事冕如事性。时冕父已卒，即迎母入越城就养。久之，母思还故里，冕买白牛驾母车，自被古冠服随车后。乡里儿竞遮道讪笑，冕亦笑。选自《元史·王冕传》 "},
{"title": "眼儿媚·萋萋芳草小楼西", "author": "刘基", "dynasty": "明代", "content": "萋萋芳草小楼西，云压雁楼低。两行疏柳，一丝残照，万点鸦栖。春山碧树秋重绿，人在武陵溪。无情明月，有情归梦，同到幽闺。 "},
{"title": "更漏子·本意", "author": "王夫之", "dynasty": "明代", "content": "斜月横，疏星炯。不道秋宵真永。声缓缓，滴泠泠。双眸未易扃。霜叶坠，幽虫絮，薄酒何曾得醉。天下事，少年心。分明点点深。 "},
{"title": "渡易水", "author": "陈子龙", "dynasty": "明代", "content": "并刀昨夜匣中鸣，燕赵悲歌最不平；易水潺湲云草碧，可怜无处送荆卿！ "},
{"title": "春暮西园", "author": "高启", "dynasty": "明代", "content": "绿池芳草满晴波，春色都从雨里过。知是人家花落尽，菜畦今日蝶来多。 "},
{"title": "北风行", "author": "刘基", "dynasty": "明代", "content": "城外萧萧北风起，城上健儿吹落耳。将军玉帐貂鼠衣，手持酒杯看雪飞。"},
{"title": "西江月·道德三皇五帝", "author": "杨慎", "dynasty": "明代", "content": "道德三皇五帝，功名夏后商周。七雄五霸斗春秋。秦汉兴亡过手。青史几行名姓，北邙无数荒丘。前人田地后人收。说甚龙争虎斗。"},
{"title": "蔺相如完璧归赵论", "author": "王世贞", "dynasty": "明代", "content": "　　蔺相如之完璧，人皆称之。予未敢以为信也。\r\n　　夫秦以十五城之空名，诈赵而胁其璧。是时言取璧者，情也，非欲以窥赵也。赵得其情则弗予，不得其情则予；得其情而畏之则予，得其情而弗畏之则弗予。此两言决耳，奈之何既畏而复挑其怒也！\r\n　　且夫秦欲璧，赵弗予璧，两无所曲直也。入璧而秦弗予城，曲在秦；秦出城而璧归，曲在赵。欲使曲在秦，则莫如弃璧；畏弃璧，则莫如弗予。夫秦王既按图以予城，又设九宾，斋而受璧，其势不得不予城。璧入而城弗予，相如则前请曰：“臣固知大王之弗予城也。夫璧非赵璧乎？而十五城秦宝也。今使大王以璧故，而亡其十五城，十五城之子弟，皆厚怨大王以弃我如草芥也。大王弗与城，而绐赵璧，以一璧故，而失信于天下，臣请就死于国，以明大王之失信！”秦王未必不返璧也。今奈何使舍人怀而逃之，而归直于秦？\r\n　　是时秦意未欲与赵绝耳。令秦王怒而僇相如于市，武安君十万众压邯郸，而责璧与信，一胜而相如族，再胜而璧终入秦矣。\r\n　　吾故曰：蔺相如之获全于璧也，天也。若其劲渑池，柔廉颇，则愈出而愈妙于用。所以能完赵者，天固曲全之哉！"},
{"title": "夜泉", "author": "袁中道", "dynasty": "明代", "content": "山白鸟忽鸣，石冷霜欲结。流泉得月光，化为一溪雪。 "},
{"title": "念奴娇·中秋对月", "author": "文征明", "dynasty": "明代", "content": "桂花浮玉，正月满天街，夜凉如洗。风泛须眉并骨寒，人在水晶宫里。蛟龙偃蹇，观阙嵯峨，缥缈笙歌沸。霜华满地，欲跨彩云飞起。记得去年今夕，酾酒溪亭，淡月云来去。千里江山昨梦非，转眼秋光如许。青雀西来，嫦娥报我，道佳期近矣。寄言俦侣，莫负广寒沈醉。"},
{"title": "报刘一丈书", "author": "宗臣", "dynasty": "明代", "content": "　　数千里外，得长者时赐一书，以慰长想，即亦甚幸矣；何至更辱馈遗，则不才益 将何以报焉？书中情意甚殷，即长者之不忘老父，知老父之念长者深也。\r\n　　至以「上下 相孚，才德称位」语不才，则不才有深感焉。 夫才德不称，固自知之矣；至於不孚之病，则尤不才为甚。\r\n　　且今之所谓孚者，何哉？日夕策马，候权者之门。门者故不入，则甘言媚词，作妇人状，袖金以私之。即门者持刺入，而主人又不即出见；立厩中仆马之间，恶气袭衣袖，即饥寒毒热不可忍，不去也 。抵暮，则前所受赠金者，出报客曰：「相公倦，谢客矣！客请明日来！」即明日， 又不敢不来。夜披衣坐，闻鸡鸣，即起盥栉，走马抵门；门者怒曰：「为谁？」则曰 ：「昨日之客来。」则又怒曰：「何客之勤也？岂有相公此时出见客乎？」客心耻之 ，强忍而与言曰：「亡奈何矣，姑容我入！」门者又得所赠金，则起而入之；又立向 所立厩中。 幸主者出，南面召见，则惊走匍匐阶下。主者曰：「进！」则再拜，故迟不起； 起则上所上寿金。主者故不受，则固请。主者故固不受，则又固请，然後命吏纳之。 则又再拜，又故迟不起；起则五六揖始出。出揖门者曰：「官人幸顾我，他日来，幸 无阻我也！」门者答揖。大喜奔出，马上遇所交识，即扬鞭语曰：「适自相公家来， 相公厚我，厚我！」且虚言状。即所交识，亦心畏相公厚之矣。相公又稍稍语人曰：「某也贤！某也贤！」闻者亦心许交赞之。\r\n　　此世所谓上下相孚也，长者谓仆能之乎？前所谓权门者，自岁时伏腊，一刺之外，即经年不往也。闲道经其门，则亦掩耳 闭目，跃马疾走过之，若有所追逐者，斯则仆之褊衷，以此长不见怡於长吏，仆则愈 益不顾也。每大言曰：「人生有命，吾惟有命，吾惟守分而已。」长者闻之，得无厌 其为迂乎？\r\n　　乡园多故，不能不动客子之愁。至于长者之抱才而困，则又令我怆然有感。天之与先生者甚厚，亡论长者不欲轻弃之，即天意亦不欲长者之轻弃之也，幸宁心哉！"},
{"title": "古蟾宫·元宵", "author": "王磐", "dynasty": "明代", "content": "听元宵，往岁喧哗，歌也千家，舞也千家。听元宵，今岁嗟呀，愁也千家，怨也千家。那里有闹红尘香车宝马？祗不过送黄昏古木寒鸦。诗也消乏，酒也消乏，冷落了春风，憔悴了梅花。 "},
{"title": "江宿", "author": "汤显祖", "dynasty": "明代", "content": "寂历秋江渔火稀，起看残月映林微。波光水鸟惊犹宿，露冷流萤湿不飞。 "},
{"title": "谒金门·五月雨", "author": "陈子龙", "dynasty": "明代", "content": "莺啼处，摇荡一天疏雨。极目平芜人尽去，断红明碧树。费得炉烟无数，只有轻寒难度。忽见西楼花影露，弄晴催薄暮。 "},
{"title": "浣溪沙·初夏夜饮归", "author": "陈继儒", "dynasty": "明代", "content": "桐树花香月半明，棹歌归去蟪蛄鸣。曲曲柳湾茅屋矮，挂鱼罾。(桐树 一作：梓树；蟪蛄 一作:草虫)笑指吾庐何处是？一池荷叶小桥横。灯火纸窗修竹里，读书声。 "},
{"title": "我爱秋香", "author": "唐寅", "dynasty": "明代", "content": "我画蓝江水悠悠，<br>爱晚亭上枫叶愁。<br>秋月溶溶照佛寺，<br>香烟袅袅绕经楼。"},
{"title": "蝶恋花·一别家山音信杳", "author": "施耐庵", "dynasty": "明代", "content": "一别家山音信杳，百种相思，肠断何时了。燕子不来花又老，一春瘦的腰儿小。薄幸郎君何日到，想自当初，莫要相逢好。好梦欲成还又觉，绿窗但觉莺啼晓。 "},
{"title": "北风吹", "author": "于谦", "dynasty": "明代", "content": "吹我庭前柏树枝。树坚不怕风吹动，节操棱棱还自持，冰霜历尽心不移。况复阳和景渐宜，闲花野草尚葳蕤，风吹柏枝将何为？北风吹，能几时？ "},
{"title": "竹枝词", "author": "何景明", "dynasty": "明代", "content": "十二峰头秋草荒，冷烟寒月过瞿塘。青枫江上孤舟客，不听猿啼亦断肠。 "},
{"title": "春日杂咏", "author": "高珩", "dynasty": "明代", "content": "青山如黛远村东，嫩绿长溪柳絮风。鸟雀不知郊野好，穿花翻恋小庭中。 "},
{"title": "寻胡隐君", "author": "高启", "dynasty": "明代", "content": "渡水复渡水，看花还看花。春风江上路，不觉到君家。 "},
{"title": "咏梅九首", "author": "高启", "dynasty": "明代", "content": "琼姿只合在瑶台，谁向江南处处栽？雪满山中高士卧，月明林下美人来。寒依疏影萧萧竹，春掩残香漠漠苔。自去何郎无好咏，东风愁寂几回开。\r\n缟袂相逢半是仙，平生水竹有深缘。将疏尚密微经雨，似暗还明远在烟。薄瞑山家松树下，嫩寒江店杏花前。秦人若解当时种，不引渔郎入洞天。\r\n翠羽惊飞别树头，冷香狼籍倩谁收。骑驴客醉风吹帽，放鹤人归雪满舟。淡月微云皆似梦，空山流水独成愁。几看孤影低徊处，只道花神夜出游。\r\n淡淡霜华湿粉痕，谁施绡帐护春温。诗随十里寻春路，愁在三更挂月村。飞去只忧云作伴，销来肯信玉为魂。一尊欲访罗浮客，落叶空山正掩门。\r\n云雾为屏雪作宫，尘埃无路可能通。春风未动枝先觉，夜月初来树欲空。翠袖佳人依竹下，白衣宰相在山中。寂寥此地君休怨，回首名园尽棘丛。\r\n梦断扬州阁掩尘，幽期犹自属诗人。立残孤影长过夜，看到余芳不是春。云暖空山裁玉遍，月寒深浦泣珠频。掀篷图里当时见，错爱横斜却未真。\r\n独开无那只依依，肯为愁多减玉辉？廉外钟来月初上，灯前角断忽霜飞。行人水驿春全早，啼鸟山塘晚半稀。愧我素衣今已化，相逢远自洛阳归。\r\n最爱寒多最得阳，仙游长在白云乡。春愁寂寞天应老，夜色朦胧月亦香。楚客不吟江路寂，吴王已醉苑台荒。枝头谁见花惊处？袅袅微风簌簌霜。\r\n断魂只有月明知，无限春愁在一枝。不共人言唯独笑，忽疑君到正相思。歌残别院烧灯夜，妆罢深宫览镜时。旧梦已随流水远，山窗聊复伴题诗。"},
{"title": "警世", "author": "唐寅", "dynasty": "明代", "content": "万事由天莫苦求，子孙绵远褔悠悠。<br>饮三杯酒休胡乱，得一帆风便可收。<br>生事事生何日了，害人人害几时休。<br>冤家宜解不宜结，各自回头看后头。"},
{"title": "塞上曲送元美", "author": "李攀龙", "dynasty": "明代", "content": "白羽如霜出塞寒，胡烽不断接长安。城头一片西山月，多少征人马上看。 "},
{"title": "早梅", "author": "道源", "dynasty": "明代", "content": "万树寒无色，南枝独有花。香闻流水处，影落野人家。 "},
{"title": "开门七件事", "author": "唐寅", "dynasty": "明代", "content": "柴米油盐酱醋茶，般般都在别人家。岁暮天寒无一事，竹时寺里看梅花。 "},
{"title": "卜算子·秋色到空闺", "author": "夏完淳", "dynasty": "明代", "content": "秋色到空闺，夜扫梧桐叶。夜料同心结不成，翻就相思结。十二玉阑干，风动灯明灭。立尽黄昏泪几行，一片鸦啼月。 "},
{"title": "渔家", "author": "孙承宗", "dynasty": "明代", "content": "呵冻提篙手未苏，满船凉月雪模糊。画家不识渔家苦，好作寒江钓雪图。 "},
{"title": "满江红·拂拭残碑", "author": "文征明", "dynasty": "明代", "content": "拂拭残碑，敕飞字，依稀堪读。慨当初，倚飞何重，后来何酷。岂是功成身合死，可怜事去言难赎。最无辜，堪恨更堪悲，风波狱。岂不念，疆圻蹙；岂不念，徽钦辱，念徽钦既返，此身何属。千载休谈南渡错，当时自怕中原复。笑区区、一桧亦何能，逢其欲。 "},
{"title": "岳忠武王祠", "author": "于谦", "dynasty": "明代", "content": "匹马南来渡浙河，汴城宫阙远嵯峨。中兴诸将谁降敌，负国奸臣主议和。黄叶古祠寒雨积，清山荒冢白云多。(“清山”一作“青山”)如何一别朱仙镇，不见将军奏凯歌。 "},
{"title": "浣溪沙·杨花", "author": "陈子龙", "dynasty": "明代", "content": "百尺章台撩乱飞，重重帘幕弄春晖。怜他飘泊奈他飞。澹日滚残花影下，软风吹送玉楼西。天涯心事少人知。 "},
{"title": "警世", "author": "唐寅", "dynasty": "明代", "content": "世事如舟挂短篷，或移西岸或移东。<br>几回缺月还圆月，数阵南风又北风。<br>岁久人无千日好，春深花有几时红。<br>是非入耳君须忍，半作痴呆半作聋。"},
{"title": "忆秦娥·花似雪", "author": "方以智", "dynasty": "明代", "content": "花似雪，东风夜扫苏堤月。苏堤月，香销南国，几回圆缺？钱塘江山潮声歇，江边杨柳谁攀折？谁攀折，西陵渡口，古今离别。 "},
{"title": "虎丘记", "author": "袁宏道", "dynasty": "明代", "content": "　　虎丘去城可七八里，其山无高岩邃壑，独以近城故，箫鼓楼船，无日无之。凡月之夜，花之晨，雪之夕，游人往来，纷错如织，而中秋为尤胜。 \r\n　　每至是日，倾城阖户，连臂而至。衣冠士女，下迨蔀屋，莫不靓妆丽服，重茵累席，置酒交衢间。从千人石上至山门，栉比如鳞，檀板丘积，樽罍云泻，远而望之，如雁落平沙，霞铺江上，雷辊电霍，无得而状。 \r\n　　布席之初，唱者千百，声若聚蚊，不可辨识。分曹部署，竟以歌喉相斗，雅俗既陈，妍媸自别。未几而摇手顿足者，得数十人而已；已而明月浮空，石光如练，一切瓦釜，寂然停声，属而和者，才三四辈；一箫，一寸管，一人缓板而歌，竹肉相发，清声亮彻，听者魂销。比至夜深，月影横斜，荇藻凌乱，则箫板亦不复用；一夫登场，四座屏息，音若细发，响彻云际，每度一字，几尽一刻，飞鸟为之徘徊，壮士听而下泪矣。 \r\n　　剑泉深不可测，飞岩如削。千顷云得天池诸山作案，峦壑竞秀，最可觞客。但过午则日光射人，不堪久坐耳。文昌阁亦佳，晚树尤可观。而北为平远堂旧址，空旷无际，仅虞山一点在望，堂废已久，余与江进之谋所以复之，欲祠韦苏州、白乐天诸公于其中；而病寻作，余既乞归，恐进之之兴亦阑矣。山川兴废，信有时哉！ \r\n　　吏吴两载，登虎丘者六。最后与江进之、方子公同登，迟月生公石上。歌者闻令来，皆避匿去。余因谓进之曰：“甚矣，乌纱之横，皂隶之俗哉！他日去官，有不听曲此石上者，如月！”今余幸得解官称吴客矣。虎丘之月，不知尚识余言否耶？ "},
{"title": "浪淘沙·秋", "author": "朱栴", "dynasty": "明代", "content": "塞下景荒凉，淡薄秋光，金风淅淅透衣裳。读罢安仁《秋兴赋》，憀栗悲伤。廿载住边疆，两鬓成霜，天边鸿雁又南翔。借问夏城屯戍客，是否思乡？ "},
{"title": "渡程溪", "author": "陈宪章", "dynasty": "明代", "content": "山作旌幢拥，江絣镜面平。舟航乘晓发，云物入冬晴。鼓到江心绝，槎冲石角横。经过悦城曲，无语笑浮生。 "},
{"title": "徐文长传", "author": "袁宏道", "dynasty": "明代", "content": "　　余少时过里肆中，见北杂剧有《四声猿》，意气豪达，与近时书生所演传奇绝异，题曰“天池生”，疑为元人作。后适越，见人家单幅上有署“田水月”者，强心铁骨，与夫一种磊块不平之气，字画之中，宛宛可见。意甚骇之，而不知田水月为何人。\r\n　　一夕，坐陶编修楼，随意抽架上书，得《阙编》诗一帙。恶楮毛书，烟煤败黑，微有字形。稍就灯间读之，读未数首，不觉惊跃，忽呼石篑：“《阙编》何人作者？今耶？古耶？”石篑曰：“此余乡先辈徐天池先生书也。先生名渭，字文长，嘉、隆间人，前五六年方卒。今卷轴题额上有田水月者，即其人也。”余始悟前后所疑，皆即文长一人。又当诗道荒秽之时，获此奇秘，如魇得醒。两人跃起，灯影下，读复叫，叫复读，僮仆睡者皆惊起。余自是或向人，或作书，皆首称文长先生。有来看余者，即出诗与之读。一时名公巨匠，浸浸知向慕云。\r\n　　文长为山阴秀才，大试辄不利，豪荡不羁。总督胡梅林公知之，聘为幕客。文长与胡公约：“若欲客某者，当具宾礼，非时辄得出入。”胡公皆许之。文长乃葛衣乌巾，长揖就坐，纵谈天下事，旁若无人。胡公大喜。是时公督数边兵，威振东南，介胄之士，膝语蛇行，不敢举头；而文长以部下一诸生傲之，信心而行，恣臆谈谑，了无忌惮。会得白鹿，属文长代作表。表上，永陵喜甚。公以是益重之，一切疏记，皆出其手。\r\n　　文长自负才略，好奇计，谈兵多中。凡公所以饵汪、徐诸虏者，皆密相议然后行。尝饮一酒楼，有数健儿亦饮其下，不肯留钱。文长密以数字驰公，公立命缚健儿至麾下，皆斩之，一军股栗。有沙门负资而秽，酒间偶言于公，公后以他事杖杀之。其信任多此类。\r\n　　胡公既怜文长之才，哀其数困，时方省试，凡入帘者，公密属曰：“徐子，天下才，若在本房，幸勿脱失。”皆曰：“如命。”一知县以他羁后至，至期方谒公，偶忘属，卷适在其房，遂不偶。\r\n　　文长既已不得志于有司，遂乃放浪曲糵，恣情山水，走齐、鲁、燕、赵之地，穷览朔漠。其所见山奔海立，沙起云行，风鸣树偃，幽谷大都，人物鱼鸟，一切可惊可愕之状，一一皆达之于诗。其胸中又有一段不可磨灭之气，英雄失路、托足无门之悲，故其为诗，如嗔如笑，如水鸣峡，如种出土，如寡妇之夜哭，羁人之寒起。当其放意，平畴千里；偶尔幽峭，鬼语秋坟。文长眼空千古，独立一时。当时所谓达官贵人、骚士墨客，文长皆叱而奴之，耻不与交，故其名不出于越。悲夫！\r\n　　一日，饮其乡大夫家。乡大夫指筵上一小物求赋，阴令童仆续纸丈余进，欲以苦之。文长援笔立成，竟满其纸，气韵遒逸，物无遁情，一座大惊。\r\n　　文长喜作书，笔意奔放如其诗，苍劲中姿媚跃出。余不能书，而谬谓文长书决当在王雅宜、文征仲之上。不论书法，而论书神：先生者，诚八法之散圣，字林之侠客也。间以其余，旁溢为花草竹石，皆超逸有致。\r\n　　卒以疑杀其继室，下狱论死。张阳和力解，乃得出。既出，倔强如初。晚年愤益深，佯狂益甚。显者至门，皆拒不纳。当道官至，求一字不可得。时携钱至酒肆，呼下隶与饮。或自持斧击破其头，血流被面，头骨皆折，揉之有声。或槌其囊，或以利锥锥其两耳，深入寸余，竟不得死。\r\n　　石篑言：晚岁诗文益奇，无刻本，集藏于家。予所见者，《徐文长集》、《阙编》二种而已。然文长竟以不得志于时，抱愤而卒。\r\n　　石公曰：先生数奇不已，遂为狂疾；狂疾不已，遂为囹圄。古今文人，牢骚困苦，未有若先生者也。虽然，胡公间世豪杰，永陵英主，幕中礼数异等，是胡公知有先生矣；表上，人主悦，是人主知有先生矣。独身未贵耳。先生诗文崛起，一扫近代芜秽之习，百世而下，自有定论，胡为不遇哉？梅客生尝寄余书曰：“文长吾老友，病奇于人，人奇于诗，诗奇于字，字奇于文，文奇于画。”余谓文长无之而不奇者也。无之而不奇，斯无之而不奇也哉！悲夫！"},
{"title": "孔明智退司马懿", "author": "罗贯中", "dynasty": "明代", "content": "　　孔明分拨已定，先引五千兵退去西城县搬运粮草。忽然十余次飞马报到，说：“司马懿引大军十五万，望西城蜂拥而来！”时孔明身边别无大将，只有一班文官，所引五千军，已分一半先运粮草去了，只剩二千五百军在城中。众官听得这个消息，尽皆失色。孔明登城望之，果然尘土冲天，魏兵分两路望西城县杀来。孔明传令，教“将旌旗尽皆隐匿；诸军各守城铺，如有妄行出入，及高言大语者，斩之！大开四门，每一门用二十军士，扮作百姓，洒扫街道。如魏兵到时，不可擅动，吾自有计。”孔明乃披鹤氅，戴纶巾，引二小童携琴一张，于城上敌楼前，凭栏而坐，焚香操琴。\r\n　　却说司马懿前军哨到城下，见了如此模样，皆不敢进，急报与司马懿。懿笑而不信，遂止住三军，自飞马远远望之。果见孔明坐于城楼之上，笑容可掬，焚香操琴。左有一童子，手捧宝剑；右有一童子，手执麈尾。城门内外，有二十余百姓，低头洒扫，旁若无人。懿看毕大疑，便到中军，教后军作前军，前军作后军，望北山路而退。次子司马昭日：“莫非诸葛亮无军，故作此态？父亲何故便退兵？”懿日：“亮平生谨慎，不曾弄险。今大开城门，必有埋伏。我兵若进，中其计也。汝辈岂知？宜速退。”于是两路兵尽皆退去。"},
{"title": "西江月·道德三皇五帝", "author": "杨慎", "dynasty": "明代", "content": "道德三皇五帝，功名夏后帝周。七雄五霸斗春秋。秦汉兴亡过手。青史几行名姓，北邙无数荒丘。前人田地后人收。说甚龙争虎斗。"},
{"title": "满江红·屈指兴亡", "author": "张煌言", "dynasty": "明代", "content": "屈指兴亡，恨南北、黄图消歇。便几个、孤忠大义，冰清玉烈。赵信城边羌笛雨，李陵台上胡笳月。惨模糊、吹出玉关情，声凄切。汉宫露，梁园雪。双龙逝，一鸿灭。剩逋臣怒击，唾壶皆缺。豪杰气吞白凤髓，高怀眦饮黄羊血。试排云、待把捧日心，诉金阙。 "},
{"title": "送东阳马生序(节选)", "author": "宋濂", "dynasty": "明代", "content": "　　余幼时即嗜学。家贫，无从学书以观，每假借于藏书之家，手自笔录，计日以还。天大寒，砚冰坚，手指不可屈伸，弗之怠。录毕，走送之，不敢稍逾约。以是人多以书假余，余因得遍观群书。既加冠，益慕圣贤之道，又患无硕师名人与游，尝趋百里外，从乡之先达执经叩问。先达德隆望尊，门人弟子填其室，未尝稍降辞色。余立侍左右，援疑质理，俯身倾耳以请；或遇其叱咄，色愈恭，礼愈至，不敢出一言以复；俟其欣悦，则又请焉。故余虽愚，卒获有所闻。\r\n　　当余之从师也，负箧曳屣，行深山巨谷中，穷冬烈风，大雪深数尺，足肤皲裂而不知。至舍，四支僵劲不能动，媵人持汤沃灌，以衾拥覆，久而乃和。寓逆旅，主人日再食，无鲜肥滋味之享。同舍生皆被绮绣，戴朱缨宝饰之帽，腰白玉之环，左佩刀，右备容臭，烨然若神人；余则缊袍敝衣处其间，略无慕艳意,以中有足乐者，不知口体之奉不若人也。盖余之勤且艰若此。 "},
{"title": "淮西夜坐", "author": "袁凯", "dynasty": "明代", "content": "萧萧风雨满关河，酒尽西楼听雁过。莫怪行人头尽白，异乡秋色不胜多。 "},
{"title": "放舟蓬莱阁下", "author": "戚继光", "dynasty": "明代", "content": "三十年来续旧游，山川无语自悠悠。沧波浩荡浮轻舸，紫石崚嶒出画楼。日月不知双鬓改，乾坤尚许此身留。从今复起乡关梦，一片云飞天际头。"},
{"title": "观春雪", "author": "何景明", "dynasty": "明代", "content": "腾空布柔云，荡日溢繁吹。荡雪千里来，飘扬九衢内。积阴改玄节，新阳献青岁。永辞寒卉寂，甘并春华媚。缤纷散广陌，皛耀敞尘界。既随游霰集，复与流飙会。临牖玩靡足，陟槛望逾迈。参差百甍接，崒屼层台对。佳人御棂轩，上客倚飞盖。旖旎结华缨，离簁飘荡带。郢中有希倡，阳阿岂恒态。君胡慕高卧，沉冥独无类。"},
{"title": "解连环·送别", "author": "史鉴", "dynasty": "明代", "content": "销魂时候。正落花成阵，可落分手。纵临别、重订佳期，恐软语无凭，盛欢难又。雨外春山，会落意、与眉交皱。望行舟渐隐，恨杀当年，手栽杨柳。别离事，落生常有。底何须，为著成个消瘦。但若是两情长，便海角天涯，等是相守。潮水西流，肯寄我、鲤鱼双否。倘明岁、来游灯市，为侬沽酒。"},
{"title": "临江仙·滚滚长江东逝水", "author": "杨慎", "dynasty": "明代", "content": "滚滚长江东逝水，浪花淘逝英雄。是非成败转头空。青山依旧在，几度夕阳红。白发渔樵江渚上，惯看秋月春风。一壶浊酒喜相逢。古今多少事，都付笑谈中。"},
{"title": "鹦鹉", "author": "方孝孺", "dynasty": "明代", "content": "幽禽兀自啭佳音，玉立雕笼万里心。只为从前解言语，半生不得在山林。"},
{"title": "南柯子·秋夜", "author": "叶小鸾", "dynasty": "明代", "content": "门掩瑶琴静，窗消画卷闲。半庭香雾绕阑干。一带澹烟红树、隔楼看。\r\n云散青天瘦，风来翠袖寒。嫦娥眉又小檀弯。照得满阶花影、只难攀。"},
{"title": "怨歌行", "author": "谢榛", "dynasty": "明代", "content": "长夜生寒翠幕低，琵琶别调为谁凄？&nbsp;君心无定如明月，才照楼东复转西。"},
{"title": "官桥柳色", "author": "朱栴", "dynasty": "明代", "content": "桥北桥南千百树，绿烟金穗映清流。青闺娟眼窥人过，翠染柔丝带雨稠。没幸章台成别恨，有情灞岸管离愁。塞垣多少思归客，留着长条赠远游。 "},
{"title": "送客", "author": "张弼", "dynasty": "明代", "content": "绿杨红杏碧萝天，长篴短箫催画船。日暮酒醒人已远，空教啼鸟怨流年。"},
{"title": "谕中原檄", "author": "宋濂", "dynasty": "明代", "content": "　　檄谕齐鲁河洛燕蓟秦晋之人曰：自古帝王临御天下，皆中国居内以制夷狄，夷狄居外以奉中国，未闻以夷狄居中国而制天下也。自宋祚倾移，元以北狄入主中国，四海以内，罔不臣服，此岂人力，实乃天授。彼时君明臣良，足以纲维天下，然达人志士，尚有冠履倒置之叹。自是以后，元之臣子，不遵祖训，废坏纲常，有如大德废长立幼，泰定以臣弑君，天历以弟酖兄，至于弟收兄妻，子烝父妾，上下相习，恬不为怪，其于父子君臣夫妇长幼之伦，渎乱甚矣。夫人君者，斯民之宗主；朝廷者，天下之根本；礼义者，御世之大防。其所为如彼，岂可为训于天下后世哉！及其后嗣沉荒，失君臣之道，又加以宰相专权，宪台报怨，有司毒虐，于是人心离叛，天下兵起，使我中国之民，死者肝脑涂地，生者骨肉不相保，虽因人事所致，实天厌其德而弃之之时也。古云：“胡虏无百年之运”，验之今日，信乎不谬！\r\n　　当此之时，天运循环，中原气盛，亿兆之中，当降生圣人，驱逐胡虏，恢复中华，立纲陈纪，救济斯民。今一纪于兹，未闻有治世安民者，徒使尔等战战兢兢，处于朝秦暮楚之地，诚可矜闵。方今河、洛、关、陕，虽有数雄，忘中国祖宗之姓，反就胡虏禽兽之名，以为美称，假元号以济私，恃有众以要君，凭陵跋扈，遥制朝权，此河洛之徒也；或众少力微，阻兵据险，贿诱名爵，志在养力，以俟衅隙，此关陕之人也。二者其始皆以捕妖人为名，乃得兵权。及妖人已灭，兵权已得，志骄气盈，无复尊主庇民之意，互相吞噬，反为生民之巨害，皆非华夏之主也。\r\n　　予本淮右布衣，因天下大乱，为众所推，率师渡江，居金陵形势之地，得长江天堑之险，今十有三年。西抵巴蜀，东连沧海，南控闽越，湖湘汉沔，两淮徐邳，皆入版图，奄及南方，尽为我有。民稍安，食稍足，兵稍精，控弦执矢，目视我中原之民，久无所主，深用疚心。予恭承天命，罔敢自安，方欲遣兵北逐胡虏，拯生民于涂炭，复汉官之威仪。虑民人未知，反为我雠，絜家北走，陷溺犹深，故先谕告：兵至，民人勿避。予号令严肃，无秋毫之犯，归我者永安于中华，背我者自窜于塞外。盖我中国之民，天必命我中国之人以安之，夷狄何得而治哉！予恐中土久污膻腥，生民扰扰，故率群雄奋力廓清，志在逐胡虏，除暴乱，使民皆得其所，雪中国之耻，尔民其体之！\r\n　　如蒙古、色目，虽非华夏族类，然同生天地之间，有能知礼义，愿为臣民者，与中夏之人抚养无异。故兹告谕，想宜知悉。"},
{"title": "题秋风纨扇图", "author": "唐寅", "dynasty": "明代", "content": "秋来纨扇合收藏，何事佳人重感伤。请把世情详细看，大都谁不逐炎凉！ "},
{"title": "送雪帆之秦", "author": "王铎", "dynasty": "明代", "content": "秦云飞旧日，求定果如何。城郭新时少，豺狼乱后多。豳人邻绝塞，陶穴蹙黄河。谏草如无隐，临流许放歌。"},
{"title": "秋发庾岭", "author": "汤显祖", "dynasty": "明代", "content": "枫叶沾秋影，凉蝉隐夕晖。梧云初暗露，花露欲霏微。岭色随行棹，江光满客衣。徘徊今夜月，孤鹤正南飞。"},
{"title": "榆河晓发", "author": "谢榛", "dynasty": "明代", "content": "朝晖开众山，遥见居庸关。云出三边外，风生万马间。征尘何日静，古戍几人闲。忽忆弃繻者，空惭旅鬓斑。 "},
{"title": "官桥柳色", "author": "朱栴", "dynasty": "明代", "content": "桥北桥南千百树，绿烟金百映清流。青闺娟眼窥人过，翠染柔丝带雨稠。没幸章台成别恨，有情灞岸管离愁。塞垣多少思归客，留着长条赠远游。 "},
{"title": "送李烟客出塞二首·其二", "author": "黎遂球", "dynasty": "明代", "content": "丈夫宁惜别，一路笑桃花。下水流澌动，临关怒木芽。春情违蛱蝶，酒态在琵琶。莫动将归思，风前有暮笳。"},
{"title": "戏文·幽闺记", "author": "施耐庵", "dynasty": "明代", "content": "第一出开场始末【西江月】(副末上)轻薄人情似纸，迁移世事如棋。今来古往不胜悲，何用虚名虚利？遇景且须行乐，当场谩共衔杯。莫教花落子规啼，懊恨春光去矣。【沁园春】蒋氏世隆，中都贡士，妹子瑞莲。遇兴福逃生，结为兄弟。瑞兰王女，失母为随迁。荒村寻妹，频呼小字，音韵相同事偶然。应声处，佳人才子，旅馆就良缘。岳翁瞥见生嗔怒，拆散鸳鸯最可怜。叹幽闺寂寞，亭前拜月。几多心事，分付与婵娟。兄中文科，弟登武举。恩赐尚书赘状元。当此际，夫妻重会，百岁永团圆。老尚书缉探虎狼军，穷秀才拆散凤鸾群。文武举双第黄金榜，幽闺怨佳人拜月亭。第二出书帏自叹【珍珠帘】(生扮蒋世隆上)十年映雪囊萤，苦学干禄，幸首获州庠乡举。继晷与焚膏，祗勤习诗书，咳唾珠玑才灿锦，养浩然春闱必取。一跃过龙门，当此青云得路。中都风物景全佳，街市骈阗斗丽华；烟锁楼台浮锦色，月笼花影映林斜。礼乐流芳忝儒裔，双亲不幸俱倾逝。止存一妹在闺中，真乃家传多富贵。自家姓蒋，双名世隆中都路人氏。虽叨乡荐，未赴春闱。只因服制在身，难以进取。家中别无亲人，止有一妹，叫名瑞莲。年已及笄，未曾许聘。【鹧鸪天】正是锦绣胸襟气若虹，文章才学足三冬；循循善道驰庠校，济济儒风蔼郡中。题雁塔，步蟾宫，前程万里附溟鸿。此时衣锦还乡客，五百名中让世隆。【月上海棠】君子儒，文章学业驰名誉；但一心忧道，岂为贫居？十年挨淡饭黄齑，终身享鼎食重褥。前贤语，果是书中自有金玉。岁月易虚，寸阴当惜。不免到书房中将经史检点则个。琢磨成器待春闱，万里前程唾手期。一举首登龙虎榜，十年身到凤凰池。第三出虎狼扰乱【点绛唇】(净扮番将上)势压中华，仁将夷化，威风大。一曲琵琶，醉后驱鹰马。你看边塞上好光景：只见万里寒沙，一天秋草。马嘶平野呼鹰地，犬吠低坡射雁人。草丛中无非是赤兔黄獐，天际表有些儿皂雕白鹞。夜夜月为青冢镜，年年雪作黑山花。俺这里吃的是马酪羊羔，说甚么龙肝凤髓？穿的是狐裘貂帽，要甚么锦衣绣裳？比着他诸夏无君，争似俺蛮夷有主？汉家虽盛，曾与和亲；唐国称隆，结为兄弟。国号附金，而威风凛凛；中华臣宋，而气宇巍巍。远观着几层瑞彩罩金城，遥望见一派祥云笼铁柱。自家北番一个虎狼军将是也。只因大金天子，俺这里三年一小进，五年一大进，十年一总进。今经一十五年，并无一丝儿回答。俺主大怒，着俺起兵前去，打夺州城，占据粮草。不免叫把都儿每出来，与他商议，把都儿那里？【水底鱼】(小生、外、末扮番军上)白草黄沙，毡房为住家。胡儿胡女惯能骑战马。因贪财宝到中华，闲戏耍，被他拿住，铁里温都哈喇。主帅呼唤，上前参见。(净)把都儿每，只因大金天子，俺这里三年一小进，五年一大进，十年一总进。今经一十五年，并无一丝儿回答。主上大怒，着俺起兵前去打夺州城，占据粮草。众把都儿每听吾号令，不可有违。【豹子令】点起番家百万兵，百万兵，纷纷快马似腾云，似腾云。叵耐大金无道理，与他交战定输赢。(合)安排器械便登程，杀教片甲不留存。【金字经】嗗都儿哪应咖哩，者么打么撒嘛呢，哧嘛打么呢，咭啰也赤吉哩，撒么呢撒哩，吉么赤南无应咖哩。头戴金盔挽玉鞭，驱兵领将几千员。金朝那解番狼将，血溅东南半壁天。第四出罔害皤良(小生、丑扮金瓜武士上)蓬来正殿起金鳌，红日初生碧海涛。开着午门遥北望，赭黄新帕御床高。(末扮黄门上)【点绛唇】渐辟东方，星残月淡，苍龙犹显。平闪清光，点滴檐铃响。万烛当天紫雾消，百花深处漏声遥。宫门半辟天风起，吹落炉香满绣袍。自家乃金朝一个小黄门是也。主司仪典，出纳纶音，身穿兽锦袍，与宾客言；口含鸡舌香，传天子令，如今早朝时分，官里升殿，怕有奏事官到来，不免在此伺候。怎见得早朝？但见银河耿耿，玉露瀼瀼。似有似无，一天香雾；半明半灭，几点残星。铜壶水冷，数声莲漏出花迟，宝鸭香消，三唱金鸡明曙早。人过御沟桥，灯影里衣冠济楚，马嘶宫巷柳，月明中环珮铿锵。钟声响大殿门开，五音合内宫乐奏。只见那奉天殿、武英殿、披香殿、太乙殿，谨身殿，巍巍峨峨，月色乍临仙掌动；奉天门、承天门、大明门、朝阳门、乾明门，隐隐约约，香烟欲傍衮龙浮。其时有御用监官，尚膳监官、尚衣临官，各司其事，备其所用；鸿胪寺官、光禄寺官、太常寺官，各守乃职，听其所需。周旋中规，折旋中矩，降者降而升者升；过位色勃，执圭鞠躬，跪者跪而拜者拜。文官有稷、契、伊、傅之才，武将有起、翦、颇、牧之勇，正是日月光天德，山河壮帝居。太平无以报，愿上万言书。道犹末了，奏事官早到。【出队子】(净扮聂贾列上)番兵突至，番兵突至，御敌无人为出师，教人门夜苦忧思。事到临危不可迟，奏议迁都，伏乞圣旨。(末)来者何官？(净)臣聂贾列奏闻陛下。(末)所奏何事？(净)奏为保国安民事。诚惶诚恐，稽首顿首，冒奏天颜，恕臣万死万死。臣闻番兵犯界，突入榆关，离俺中国只有百二十里之地。况彼人强马壮，本国将寡兵疲，难以当敌。不若迁都汴梁，上保社稷无危，下免生民涂炭。(末)官里道来，汴梁有何好处，可以迁都？(净)夫汴梁者东有秦关，西有两隘，南有函谷，北有巨海，地雄土厚，可以迁都。所谓&quot;王公设险，些守其国。&quot;愿我王准臣所奏，不必迟回。(末)官里道来，可退在午门外，与众官商议，即便迁都汴梁，兔致两国相争，实为便益。(净)万岁，万岁，万万岁！(退科)【点绛唇】(外扮陀满海牙上)长乐钟鸣，未央宫启。千官至，顿首丹墀，遥拜着红云里。(末)来者何官？(外)臣陀满海牙，累世忠良，官居左丞之职，有事不容不谏。(末)所谏何事？(外)臣闻番兵犯界，兵马已到榆关，相去百二十里之地，所谓&quot;剥床以肤切近灾&quot;者也。本合命将出师，剿灭夷寇；今被奸臣擅权窃柄，奏令迁都，以避强势。不惟天子蒙尘，抑且生民涂炭。于此不谏，不为忠也。诚惶诚恐，稽首顿首。君乃臣之元首，臣乃君之股肱。君有诤臣，父有诤子。王事多艰，民不堪命，若钳口不言，是坐视其危也，即今番兵犯界，何不遣将御敌，却乃迁都远避？(末)官里道来，如今朝中缺少良将，着何人为帅，统领三军，与他对敌？(外)臣闻内举不避亲。臣举一人，即臣之子，陀满兴福，此子六韬三略皆能，有万夫不当之勇。手下见有三千忠孝军，人人敢勇，个个当先。可退番兵。(净)臣聂贾列奏闻陛下，陀满海牙已有无君之心，又令其子出军，如虎加翼，为祸不浅。我王不可准奏，(外)咄！聂贾列，你何故妄奏迁都？(净)咄！陀满海牙，你何故阻驾？【新水令】(外怒科，外)九重天听望垂慈，主君贤谏臣须直。事当言敢自欺？既为官要尽臣职。(净)如今圣驾迁都，有何不可？(外)你若是要迁移，把社稷一时弃。(末)官里道来，二人所奏不同，还退在午门外，与众官商议。(外、净)万岁，万岁，万万岁！(退科，外)聂贾列。你怎见得就该迁都？【步步娇】(净)蠢尔番兵须臾至，力寡难当御，朝臣众议之。你不见昔日呵，太王居邠，狄人侵地。事之以皮币不得免，事之以犬马不得免，事之以珠玉不得免。他也无计可施为，只得迁都去。【折桂令】(外)古人言自有权舆，能者迁之，否则存之。(净)说得好！说得好！你说圣上不如太王。(外)怎忍见犬挈其妻，兄携其弟，母抱其儿。城市中喧喧嚷嚷，村野间哭哭啼啼。可惜车驾奔驰，生民涂炭，宗庙丘墟。【江儿水】(净)臣道当卑顺，秋毫敢犯之？你道能如太王则迁之，不能则谨守常法。这是不能尧舜其君罪。那百姓每呵，见说仁君迁都避，纷纷从者如归市。你道效死而民勿去，这等拘守之言，怎及得迁国图存之计？【雁儿落】(外)俺穿一领裹乾坤缝掖衣，要干着儒家事；读几行正纲常贤圣书，要识着君臣义。俺则是一心儿清白本无私。(净)你触犯了圣上，就该万死。(外)言如达，死何辞？(净)常言道：&quot;闭口深藏舌，安身处处牢。&quot;(外)怎做得窨无气？(净)你许多年纪了，还要管这等闲事怎么？(外)怎做得老无为？今日任你就打落张巡齿，痴也么痴，常自把严颜头手内提。【侥侥令】(净)半空横剑戟，四面列旌旗，战鼓如雷轰天地。你却唱太平歌，念孔圣书。【收江南】(外)呀！恰便是骄骢立仗，噤住口不容嘶。将焉用彼过谁欤？那知越瘦与秦肥？你这般所为，你这般所为，恨不得啖伊血肉寝伊皮。【园林好】(净)朝廷上尊严去处，岂容你谈论是非？全不识君臣之体。凭河死，悔时迟。凭河死，悔时迟。【沽美酒】(外笏击净怒科。外)你为人何太谀！你为人何太谀！腹中剑，口中蜜，长剑憸人蓝面鬼。百般样，肆奸回，肆奸回，把圣聪蒙蔽。俺学的是段秀实以笏击贼。你那臭名海波难洗。我好名儿史策留题。我呵这件事，你知我知，天知地知，呀，便死做鬼魂灵，一心无愧。(净)聂贾列奏闻陛下，陀满海牙故意阻驾，陀满兴福造意出军，父子将谋为不轨。(末)官里道来，陀满海牙父子既有反叛这心，着金瓜武士打死。(外)圣上，谗言不可听信。(小生，丑扯外下。末)官里道天，陀满海牙三百家口，不分良贱，尽行诛戮。龆龀不留。就差聂贾列前去监斩，不得有违。(净)奉圣旨。(末)早朝奏罢离金阶。(净)戈戟森森列将台。(合)会施天上无穷计，难免今朝目下灾。第五出亡命全忠【红衲袄】(小生扮陀满兴福上)将门庭，非小轻。掌貔貅，百万兵。威权勇猛千般计，势显英雄一派征。官宦族，名誉称，声闻彻帝京。好笑番魔也，怎当俺三千忠孝军。胆略曾经百战场，势如猛虎走群羊。胸中豪气冲天日，训练三军悉智强。自家陀满兴福。爹爹海牙丞相，今早入朝未回。目下番奴侵乱，不免把军士每训练一番，多少是好。军吏那里？(丑上)朝中天子宣，阃外将军令。覆将军，有何钧音？(小生)取军册上来。(丑取册，小生看科。末上)有事不敢不报，无事不敢乱传。将军，不好了！(小生)怎么说？(末)即今番兵犯界，聂贾列奏令迁都，圣意欲从，老相公极言苦谏，那聂贾列辄生恶意，妄奏圣上，说老相公故意阻驾，谋为不轨。圣上听信谗言，将老相公金瓜打死了。(小生哭科，末)还有一件。(小生)又怎么？(末)圣上就差聂贾列为监斩官，把将军三百家口，不分良贱，尽行诛戮。如今聂贾列那厮带了人马将到了也。(小生)这苦怎生是了？(末)将军不妨。将军手下见有三千忠孝军，人人敢勇，个个当先。待那奸臣来时，把他一刀杀了，上报老相公屈死之仇，下免三百口屠戮之苦，有何难处？(小生)我若杀了那厮，怎全得我老相公的忠义？无计可奈，只得逃难他方，再作计处。双手擘开生死路，一身跳出是非门。第六出图形追捕【赵皮鞋】(丑上)我是个巡警官，日夜差科千万端。俸钱些少几曾关，怎得三年官债满？〔西江月〕当职身充巡检，上司差遣常忙，捕贼违限最堪伤，罚俸别无指望。日里迎来送往，夜间巡警关防。虽然鹅酒得些口童，事发纳赃吃棒。今有当朝陀满丞相阻当銮驾，朝廷大怒，将他满门良贱，尽皆诛戮，只走了陀满兴福一人。奉上司明文，遍张文榜，画影图形。十家为甲，排门粉壁，各处挨捕。但有拿得着者，有官有赏。窝藏者，与本犯同罪。不免叫左右的出来分付。左右那里？(末上)讼简公衙静，民安士庶称。明如秋夜月，清似玉壶冰。覆老爷，有何分付？(丑)我且问你，这个地方谁管？(末)这是中都路坊正管的。(丑)这等与我叫中都路坊正来。(末)领钧旨。中都路坊正走动。【大斋郎】(净上)狂秀才，命儿乖。身允坊正是官差。三隅两巷民受灾。要无违碍，好生只把月钱来。身充坊正霸乡都，财物鸡鹅那得无？刮取小民穷骨髓，剥削百姓苦皮肤。当权若不行方便，后代儿孙作马驴。罚愿满门都吃素，年头年尾只吃麸。(末)你倒佛口蛇心。(净)你是甚么人？(末)我是公使人。(净)公使人，干热乱；得文引，去勾唤。穷三千，富五贯。得了钱，解一半。这等之人，如何判断？押赴市曹，一刀两段。吾奉太上老君急急如律令敕。(末)你也不像个坊正，到是个掌法司巡警。老爷叫你半日了，且不要闲说。(净)既如此，待我去见。老爷见坊正。(丑)我把你这狗骨头。我在此半日，你才来见我。到说老爷见坊正，我倒来见你么？(净)不是这等说，不曾分得句读。我说老爷见，小人是坊正。只少小人是三个字。(丑)这狗骨头！白铁刀，转口快。且不打你，听我分付。今有当朝陀满丞相阻当銮驾，朝廷大怒，将他满门良贱，尽皆诛戮，只走了陀满兴福一人。奉上司明文，遍张文榜，画影图形。十家为甲，排门粉壁，到处挨捕。但有拿得着者，有官有赏。窝藏者，与本犯同罪。(净叫科)东南西北四隅里卖豆腐的王公听着。但有人拿得陀满兴福者，有官有赏，窝藏者，与本犯同罪。(丑)拿过来，我把你这狗骨头。东西南北四隅里，岂没有个姓张姓李的？偏只有这个卖豆腐的王公？(净)老爷，有个缘故。小的老婆吃斋，卖豆腐的王公，每日挑了豆腐，在小的门首经过，小的老婆问他赊一块儿吃，他再不肯。老婆说家长老官儿，今后有甚么官府事，报他一名，故此只报他的名字。(丑)这狗骨头。我倒替你官报私仇？叫左右拿下去打。(末)禀老爷，打多少？(丑)打十三。(末打科。丑)你方才打多少？(末)打十三。(丑)狗骨头。明明打得他三板，就说打了十三，坏了我的法度。坊正起来，拿这狗骨头下去打。(净)六月债，还得快。禀老爷，打多少？(丑)也打十三。(净打科。丑)我晓得人人如此，个个一般。你打得他三下，也就哄我说打了十三。你每欺我老爷不识数，左右的如今拿坊正下去打。打一下我老爷记一根签，难道也哄得我不成？(末打净，净打丑，诨科)【恤刑儿】(丑)你十三，我十三，三个十三三十九，赛过东京白牡丹。【柳絮飞】(丑)听我分付：一军人尽诛戮，诛戮；走了陀满兴福，兴福。遍将文榜诸州挂，都用心跟捉囚徒。(合)邻佑与窝主，停藏的罪同诛。【前腔】(末)圣旨非比寻俗，寻俗。明立官赏条局，条局。反叛朝廷非小可，市曹中影画形图。(合前)【前腔】(净)排门粉壁明书，明书。扰扰攘攘中都，中都。坊正干系天来大，没钱撰不比差夫。(合前)(丑)排门粉壁剧拘，(净)各粉干系公徒。(末)假饶人心似铁，(合)怎当官法如炉！第七出文武同盟(小生慌走上)休赶，休赶，拆碎玉笼飞彩凤，断开金锁走蛟龙。【金珑璁】銮舆迁汴梁，朝廷，你信谗言杀害忠良，忠孝军尽沫亡。慌慌逃命走，此身前往何方？天可表我衷肠。俺陀满兴福，〔水调歌头〕本为忠孝将，翻作叛离人。番兵犯界，迁都远避驾蒙尘。严父金阶苦谏，圣怒一门赐死，亡命且逃生。上天天无路，入地地无门。【北绛都春】兴福家九族遭殃，六亲俱丧。衔冤枉，怎教俺三百口无罪身亡？兀的是平地里灾从天降。【混江龙】大金主上，怨着大金主上，信谗言佞语，杀害我忠良。把俺忠孝军都杀尽，教俺一身逃难，离了家乡。朝廷忙传圣旨，差使命前往他方。把兴福图形画影，将文榜遍地里开张。拿住的请功受赏，但人家不许窝藏。却教俺走一步一步回头望。痛杀淹爹和娘。走得俺筋舒力乏，唬得俺魄散魂扬。(内喊科)呀，后面军马越赶得紧急了。休赶。休赶，俺和你鱼水无交。冤有头，债有主，教你一个来时一个死，两个来时两个亡。【油葫芦】则见几个巡捕弓兵如虎狼，赶得俺慌上慌？忙上忙。天那，这场灾祸，无可提防。见那厮恶吽吽手里拿着的都是枪和棒，唬得俺战兢兢小鹿儿在心头撞。这壁厢无处隐藏。且住，这里有一都高墙，墙边有口八角琉璃井。曾记得兵书上有个金蝉脱壳之计，不免将身上红锦战袍挂在这枯桩上，翻身跳过墙去。待那士兵来时，见了这袍，则道俺坠井身亡，一定打捞尸首。那时陀满兴福在墙那边，不知走了多少路了。好计，好计。将俺这锦红袍，锦红袍脱放在枯桩上。呀，衣服脱了，粉墙这等高峻，如何跳得过？自古道人急计生，不免攀住这杏花梢，跳将过去。跳过这粉墙，恰便似失路英雄楚霸王。教俺兴福慌也不慌？不觉来到花影傍。呀，好大风，想必是天神过往。且在这花叶底下，暂躲一躲，再作区处。(下)【旋风子】(末扮太白星上)祥云缥缈，飞升体探人间。湛湛清天不可欺，未曾举意早先知。善恶到头终有报，只争来早与来迟。【北雁儿落带过得胜令】总乾坤一转丸，睹日月双琶箭。浮生梦-场，世事云千变。万里玉门关，七里钓鱼滩。晓日长安近，秋风蜀道难。险些儿误杀了个英雄汉，凄凄冷冷，埋冤世间。善哉，善哉。苦事难挨。有难不救，等待谁来？花园的土地那里？(丑上)花园土地老，并无牺牲咬。叵耐灌花奴，香炉都推倒。覆仙主，有何分付？(末)今有本国忠孝将陀满兴福，乃冤枉之人。他家三百余口，尽被昏奸诛戮，只脱得一身到此。此人去后，当有显荣之日。如今被军马追赶紧急，汝可隐形全庇此人这场大难。不可有违。(丑)领钧旨。便将此人变其形像为小神，与他躲过便了。(末)降身临凡世，起步到天宫。(下。丑坐科。小生上)风已息了，不免寻个走路。呀，这里太湖石傍，有个神像在此，牌上写明朗神之位。明郎神，陀满兴福是冤枉之人，逃难到此，若得片云盖顶，救了小将之难，他日重修庙宇，再整金身。【混江龙后】望神圣将身隐藏。兴福撮土为香，祷告上苍，但愿得俺兴福离了天罗。脱了地纲。(推丑下，自坐科)【六么令】(外、末、净、丑上)官司遍榜，捕捉陀满兴福恶党，正身拿住受官赏。寻踪迹，问行藏，俺待见了，休想轻轻饶放。俺待见了，休想轻轻饶放。(净)你们见也不曾？(众)见甚么？(净)攀脊梁不着，一个矮子。(众)攀脊梁不着，是个长子。(净)在这里，在这里。(众)在那里？(净)你看这脚迹不是陀满兴福的？(众)怎么晓得是陀满兴福的？(净)陀满兴福是个雕青大汉，他人长脚也长。(众)有多少长？(净)待我量一量，看有一丈七八长。(众)一丈七八长。且住，脚迹在这里，怎么就不见了？(净)是跳过墙去了。(众)这墙是谁家的？(外)是蒋举人的花园。那个先进去？(净)你们进去。(众)还是你进去。(净)也罢，我有个分晓。待我先把这棍子丢将进去看。(丢棍科。末)这个是护身龙，怎么丢了进去？(净)如今不叫他是护身龙。(末)叫做什么？(净)叫做查实。(末)怎么叫做查实？(净)丢这棍子进去，倘知里面有沟有河，有人有狗，也晓得个明白。故此叫做查实。(末)如今丢在那里响？(净)在平地上响，待我进去。(作跳墙科)呀，有个神像在此。牌上写着是明朗神之位。且住，陀满兴福是个有本事的人，倘撞着了他，一拳打得稀烂，还出去叫他们一齐进来。(跳出科。末)怎么又出来了，可见甚么？(净)不见甚么，只见一个神道，坐在那里。和你都跳去看。(末)我们奉上司拿人。和你推倒墙进去，怕他甚么蒋举人？墙倒众人推。(众)是如此。(众推科)果然有个神道在此。(净)列位哥哥，我和你在神道前面许下一个愿心，保佑你我早拿得陀满兴福，你道如何？(众)好好。(丑)我许一只鹅。(净)我就许一只鸡。(末)我许一刀肉。(外)我就许酒果纸烛，都在我身上。(众)明朗神爷，我每都是士兵，奉上司明文，捉拿陀满兴福。若拿得着，还你一个三牲。(丑)若拿不着，我那儿，你休怪。(外)神明怎么去亵渎他？(末)来和你在此嚷了半日，他就在也去了。和你还到墙外边去，追寻踪迹。(净)说得有理，快来，快来，走在这里。(丑)在那里？(净)这不是陀满兴福的红锦战袍？想是见我们追得紧急，坠井而亡了。(丑窥井科)一个一个。(外看科。丑)两个两个。(外)不是，是我和你的影子。(丑)怎么有人在里面说话？(外)是我和你的应声。哥，被他使了计了。(净)使甚么计？(外)金蝉脱壳之计。他哄我和你在此打捞尸首，他不知去了多少田地了？不如拿这领衣服去请赏罢。(众)说得有理。【好花儿】(众)恨不得掘地翻天，见树边一人端然，是个土地公公塑在花园。许金钱，望指点，(合)歹人歹人那里见？【前腔】(众)寻不见连忙向前，搜索尽墙边院边。莫不是隐身法术似神仙？走如烟，眼寻穿。(合前)【前腔】(众)捉拿了三千六千，做公人十年五年。马翰司公且休言，见着钱，最为先。(合前)(外)手眼快且饶巡院。(末)心机巧枉说周宣。(净)有指爪辟开地面。(丑)插翅翼飞上青天。(并下。小生吊场)你看这一起士兵，倒在我跟前许下三牲去了。这回不走，更待何时？不免拜谢天地则个。【金蕉叶】谢天，谢了天，怎么不拜谢明郎神爷？谢神，避难来，幸脱离了祸门。(欲下科。生上)咄！是何人入我园中暗隐？(小生跪科)告少息雷霆怒嗔。(生)汉子，这不是说话的去处，随我到亭子上来。【章台柳】(生)情既紧，言又窘，我斟量非奸即盗贼。(小生)小人不是贼，逃躯潜地奔。(生)既不是贼呵，无故入人家，有何事囚？(小生)小人也是好人家儿女。(生)你休得要逞花唇，稍虚词。送你到有司推问。(小生)长者息怒且停嗔，听我从头说事因：兴福本为忠孝将，谁知翻作叛离人。长者若拿兴福去，官上加官职不轻。正是得放手时须放手，可饶人处且饶人。【前腔】我将冤苦陈，教君不忍闻。(生)你是何处人氏？姓甚名谁？(小生)念兴福生来女直人。(生)做甚勾当？(小生)身充忠孝军。(生)呵，既是忠孝军，怎么不去随驾，倒在这里？(小生)为父直谏迁都阻佞臣，龆龀不留存，诛戮尽，只留我苟活逃遁。【醉娘儿】(生)我听言，此情实为可悯。汉子，抬起头来我看。(小生抬头科生)觑着他貌英雄出辈群。(背云科)结交在未遇之先，施恩在当厄之日。看此人一貌堂堂，后来必有好处。欲结义他为兄弟，未知他意下何如？汉子，请起。你不嫌秀士贫，和你弟兄相识认。(小生)小人该死之徒，得蒙长者饶恕，已出望外，焉敢与长者齐躯？(生)这也非在今日，他时须记取今危困。【前腔】(小生)死重生，怎敢忘伊大恩？(生)你多少年纪了？(小生)小人二十八岁。(生)我今年三十岁，长你二岁，你称我为兄便了。(小生)既如此，哥哥请上，受兄弟几拜。(生)不劳拜罢。(小生拜科)既为兄，休谦逊。(生)你拜我受之不稳。(小生)休道是百拜受不稳，受兄弟千拜何劳顿？除了仁兄呵，谁肯把我负屈衔冤问？(生)兄弟，我本待要留你在此。暂住几时，只是一件。【雁过南楼】(生)此间难容汝身。但人知彼此遭迍。兄弟，你衣帽那里去了？(小生)衣帽多失落了。(生)叫院子取我的衣帽并银子十两出来。(末上)衣帽银子在此。(生)你且回避。(末下。生)无物赠君，些少鏒银，不嫌少，望留休哂。(小生)多谢哥哥。(生)兄弟，你此去呵，莫辞苦辛。暮行朝隐，更名姓，向外州他郡。兄弟，你方才打从那里来的？(小生)后围墙上跳过来的。(生)我如今送你到前门出去。(别科)【前腔】(小生)拜别拜别，方欲离门。且住。我陀满兴福聪明了一世，懵懂在一时。方才跳入那秀士园中，他不拿我送官请赏，反助我银两，又结义我为兄弟。我久后若得寸进，欲报恩义，未知他姓甚名谁？猛回身，猛回身，又还思忖。(生)呀，兄弟，你去了怎么又转来？(小生)特有少禀，欲言又忍。(生)兄弟有甚话？但说不妨。(小生)哥哥姓和名，小兄弟敢问？(生)自家姓蒋，双名世隆。中都路人氏。兄弟，你三回四次问我的姓名，莫非恐人拿住，要攀扯着我么？(小生)无他效芹，略得进身，犬马报，怎敢做半米儿生分？(走科。生)兄弟且慢去，我还有几句言语嘱咐你。【山麻客】(生)你去渡关津，怕有人盘问，又没个官司文凭路引。此行何处能安顿？蓦忽地怕有便人，寄取一封平安书信。【前腔】(小生)兄长言，极明论。遍地军州，立赏明文。世没个男儿，有谁投奔？一片心，后土皇天，表我忠直，不陷良人。【尾声】埋名避祸捱时运，满望取皇家赦恩。罪大弥天，其时许自新。(生)古语积善逢善，(小生)常言知恩报恩。(合)此去愿逢吉地，前行莫撞凶门。第八出少不知愁【七娘子】(旦扮王瑞兰上)生居画阁兰堂里，正青春岁方及笄。家世簪缨，仪容娇媚，那堪身处欢娱地？［踏莎行］瑞兰兰蕙温柔，柔香肌体，体如玉润宫腰细，细眉淡扫远山横，横波滴溜娇还媚，媚脸凝脂，脂匀粉腻，腻酥香雪天然美，美人妆罢更临鸾，鸾钗斜插堆云髻。【锦缠道】髻云堆，珠翠簇。兰姿蕙质，香肌称罗绮。黛眉长，盈盈照一泓秋水。鞋直上冠儿至底。诸余没半星儿不美。针指暂闲时，花朝月夕，丫鬟侍妾随。好景须欢会，四时不负佳致。【朱奴儿】春名苑，奇葩异卉。夏水阁，浮瓜沉李。秋玩蟾光折桂枝。逢冬景赏雪观梅。呼呼唤唤，愁是甚的？总不解愁滋味。芳容鱼沉雁落，美貌月闭花羞。肌骨天然自好，不搽脂粉风流。第九出绿林寄迹【水底鱼】(外，净，丑、末扮喽啰上)击鼓鸣锣，杀人并放火。倚山为寨，号为拦路虎。金银财宝。劫来如粪土。无钱买路，霸王也难过。(净)山中壮士，全无救苦之心。寨内强人，仅有害民之意。不思昔日萧何律，且效当年盗跖能。众兄弟，你我不是别人，虎头山草寇是也。寨中有五百名喽罗，你我却是头领。昨夜巡哨各山，不知有事也没有？(外)我巡东山，一些事也没有。(净)我巡西山，也没事。(丑)我巡南山，也没事。只有巡北山的头领不见回来。待他回来时便知分晓。(末上)欢来不似今日，喜来那胜今朝。(众)哥哥回来了？(末)是回来了。你们巡哨如何？(众)我们都没事。(末)我倒有事。(丑)你敢被人拿住了？(末)被人拿住，还回来得？(丑)却怎么说？(末)我一巡巡到山凹里，只见霞光万道，瑞气千条。被我把刀尖掘将下去，只见一个石匣，石匣里面一顶金盔，一把宝剑。(众)在那里？(末)是我藏在那里。(众)去拿来看一看。(末)我去拿来。(背云)我在那里戴一戴，头脑生疼起来。且把与他们戴戴看。哥，你看好东西。(净)拿来我戴。(丑、外夺科。末)不要争，我有个主张。我们虎头山有五百名喽啰，只少一个寨主。若是戴得这盔的，大家就拜他做寨主。(丑)这有什么难？拿来我戴起。(末)且住。要做寨主，还要通得些文墨才戴得。(丑)要弄文墨，这个不打紧。拿来我戴了说。(末)说了戴。(丑)也罢，我就说。怎么样说好？(末)要说得大些。(丑)混沌初分我出身。如何？(末)大便大了，且看下句。(丑)有么。混沌初分我出身，伏羲神农是我后辈人。山中寨主无人做，五百名喽啰我是尊。拿来我戴。(末)钦赐了你，不消谢恩。(外)好皇家气象。(丑)好，你看耀日争光，这红帽儿不用了。赐与你们罢。且住，还要早晨夜晚戴戴。拿那雌雄宝剑插在我杨柳细腰边。(末)这怎么说？(丑)雌雄宝剑，杨柳细腰。(净)皇帝也打歇后语？颁行天下，都要打歇后语哩。(丑反戴科。末)反了。(丑)一日皇帝也不曾做，怎么就反了。(末)盔反戴了。(丑)你那晓得？那是个没面目的大王，却要垂帘听政哩。(歪戴科。末)歪了。(丑)这叫做耳不闻。(作跌推末科。末)怎么推我一交？(丑)这叫做&quot;推位让国。&quot;(摇盔。末)不要摇。(丑)是尧舜，&quot;有虞陶唐。&quot;(末)怎么这等抖？(丑)刘备儿子叫阿斗。(末)怎么坐在地上？(丑)地主明王也要&quot;坐朝问道。&quot;阿呀，盔内有鬼。(末)无鬼不成魁。(丑)快备龙床，寡人要驾崩了。大家且来&quot;济弱扶倾。&quot;(倒私，众扶科。末)怎么？(丑)戴在头上，渐渐似泰山压顶一般，头疼眼胀，成不得，这寨主不愿做了。还是戴红帽儿罢。(净)我量你这等嘴脸，怎做得寨主？看我坐在这里，就有样子了。(末)也先要通文。(净)有么。混沌初分我出世，寿星老儿是我的徒弟。这些小贼莫多言，虎头山中我即位。(末)好个即位。(净)进上我戴。(末)把红帽我拿了。(净)且放在此，备而不用。我今日做了寨主，你每都要听我令旨，遵我约束。如违拿来就斩了。(众)好欺心。寨主未做得成，就要杀兄弟。(净)不是。先说过了。日后方见寡人言顾行。都走过一边听点，走过东来。(众走科。净)走过西去。呀，不好了。(倒科，众扶科)戴不得，戴在头上，就像一万斤重。寨主要做，受不得这般疼痛。罢，还是这红帽儿安稳。(末)不瞒哥们说，我在山凹里时就戴一戴，头上生疼。若是好戴呵，不到如今让与你们戴。(丑)列位，以后有了得的客商经过，只把这盔与他戴，就压倒了。不消费力，金银财宝都是我每的。(末)不是这般说。天赐这项盔，必有个做寨主的来戴。如今和你每下山去，招车买马，积草聚粮，等侯那人便了。(众)说得是。【节节高】(众)强梁勇猛人会一家，杀人放火张威霸。行劫掠，聚草粮，屯人马。惯战武艺多潇洒，从来贼胆天来大，蛟龙猛虎离山窝，闻风那个不惊怕？(下)【醉罗哥】(小生上)那日那日离都下，流落流落在天涯。画影图形遍挨查，到处都张挂。草为茵褥，桥为住家。山花当饭，溪水当茶。陀满兴福这般苦楚呵。那些个&quot;一刻千金价。&quot;(内喊科。小生)兵戈扰，道路赊。几番回首望京华。(外、末、净、丑上)这厮往那里走？(小生)你这伙是什么人？拦我去路。(众)快留下买路钱去。(小生)我且问你，这路是你家的？我且是没钱在身边，就有，你每也要我的不得。(丑)你是贼的老子？要你的不得？(净)啐！贼的儿子。(小生)怎么叫做买路钱？(净)我每这个虎头寨，但是打我这里经过，要几贯买路钱；若是没有，一刀两断。(小生)你这伙元来是剪径的毛贼。(净)罢了，叫出表字道号来了。(小生)我行来路远，肚中饥又饥，渴又渴。有酒饭拿来吃，有盘缠送些我，做个过路好看钱。饶你这伙毛贼的性命。(净)倒要土地三陌纸？(丑)哥，但是过我这山的人，少不得大胆说几句大话唬人。(净)说得有理，待我去拿他过来，唗，你休得说大话。战得我过，饶你性命。(小生)你来。(净倒科。丑)罢了，倒了虎头山的架子。待我去拿他。你要活的，就是活的；要死的，就是死的。唗，这厮看刀。(小生)你来。(丑跪倒私。净)不是这等。和你众人齐上去与他杀，叫他双举不敌四手。(丑)这个有理。和你齐上去。(小生)你每都来。(众战倒科。丑)这个人果然有些本事。快拿那话儿来。(末)甚么那话儿？(丑)戴在头上生疼的。(净取盔跪介)壮士爷。(丑)啐，怎么跪了他，又叫爷？(净)再不要惹他打了疼处。壮士爷！(末)又叫爷？(净)哥，奉承他些罢。(小生)怎么说？(净)众人没有什么孝顺，只有一顶嵌金盔在此。壮士爷若戴得，就奉送。(小生)拿上来。你这伙毛贼也有这顶好金盔。(净)众人也指望成些大事，特打在此的。(小生戴科)倒正好。(众)可疼？(小生)什么疼？(净)你不头疼？(小生)我怎么头疼？(净)你可眼花？(小生)我为甚眼花？(丑)这却是真命强盗。(外)真命寨主。(众)禀壮士，你来得去不得。(小生)我怎么来得去不得？【不漏水车子】(众)告壮士，休怒嗔。不嫌草寨贫，拜壮上为山中头领，掌管喽啰五百名。(小生)你每要留我么？(众)是。(小生)且退后。且自沉吟，谩自评论。画影图形，捕捉甚紧。不如隐遁在埋名径。也罢，我权且住在这里罢。(众拜科)多蒙便应承，小的们悉遵钧令。请问寨主上姓？(小生)你问我姓名么？(众)是。(小生背云)虽然没有人到此寻我，也未可把真名说与他每知道。众喽啰，我姓蒋，双名世昌。你众人听我号令。(众应科。小生)汝等下山，三不可杀。(众)那三样不可杀？(小生)中都路人不可杀，秀才不可杀，姓蒋的不可杀。其余有买路钱的放他过去，没有的带上山来。(众)领钧旨。【红绣鞋】(小生)本为盖世英雄，英雄。奸邪疾妒难容，难容。万山深处隐其踪。不是路，且相从。屯作蚁，聚成蜂。屯作蚁，聚成蜂。【前腔】(众)将军凛凛威风，威风。战袍绣虎雕龙，雕龙。山花斜插茜巾红。新寨上，坐山中。商旅过。莫遭逢。商旅过，莫遭逢。(小生)暂居山寨作生涯，(众)喜得将军肯上来。(合)巍岭峻峰通隐豹，野花芳草待时开。第十出奉使临番【丞相贤】(外扮王尚书上)弯弓驰骑射双雕，武勇超群胆气豪。紫袍会带非同小，见随朝，兵部尚书官养老。马挂征鞍将挂袍，柳梢门外月儿高。男儿未挂封侯印，腰下常悬带血刀。自家姓王，名镇。女直人也。官拜兵部尚书。家眷五十余口，至亲者三人。夫人张氏，生女瑞兰，年方及笄，未曾许聘。今日私宅称觞，怕有朝使到来，不当稳便。院子那里？(末上)堂上呼双字，阶前应一声。覆老爷，有何分付？(外)我今日私宅称觞，倘有朝使到来。即报与我知道。(末)理会得。【梨花儿】(净扮使臣土)使臣走马传敕旨，铺陈香案疾穿执。万岁山呼行礼毕，咍，饮依宣谕躬身立。圣旨已到。跪听宣读。朕当邦国阽危，边疆多难。士庶汹汹，各不聊生。贼情叵测，难以遥度。尔兵部尚书王镇，当朝良将，昭代名臣，可前往边城，缉探详细，便宜行事。军情紧急，不可稽迟。谢恩。(外)万岁，万岁，万万岁！朝使，不知朝廷敕旨，为何这等急促？【番鼓儿】(净)为塞北。为塞北，兴兵临边鄙。但州城关津险隘，势怎当敌？待欲迁都回避。不许稽迟，上京去缉探事实。(合)火速便驰驿，等回音星飞电急。【前腔】(外)念老臣，念老臣，年登七十岁。今又奉朝廷敕旨。事屈安危，恨不得肋生双翅。两头白日，多只行五里十里。(合前)【前腔】(末)紧使人，紧使人，疾速催驿骑。便疾忙安排鞍辔，打点行李。这回须教仔细，先解缰绳，怕骑了没头马儿。(合前)【前腔】(净)兀剌赤，兀剌赤。门外等多时。(外)纵辔加鞭，心急马迟。(末)伴宿女孩儿，羊酒须要关支。管取完备，休得误了军期。(合前)【双劝酒】(外)军情紧急，国家责委，不敢行违滞。常言道，养兵千日，今朝用人之际。(合)火速便驰驿，等回音星飞电急。(净)老大人，此乃朝廷大事，即日就望回音。作急起程罢。眼望捷旌旗，耳听好消息。(下。外)身食天禄，命悬君子。驿马俱已完备，只得就此前去。院子，后堂请老夫人小姐出来，分付家事，即便起程。(末)老夫人小姐有请。【东风第一枝】(老旦上)宫日添长，壶冰结满，仲冬天气严寒。(旦上)绣工停却金针，红炉画阁人闲。金猊香袅。丽曲趁舞袖弓弯。(合)锦帐中褥隐荚蓉。怎教鹦鹉杯干？(老旦)相公万福。(外)夫人少礼。(旦)爹爹万福。(外)孩儿到来。(老旦)［临江仙］相公，忽听朝廷颁敕旨，传宜未审何因？(外)使臣走马到家门。教老夫急离龙凤阙，缉控虎狼军。(旦)爹爹，朝中多少文和武，缘何独选家尊？(末)惟行君命岂私身？正是&quot;家贫显孝子，国难见忠臣。&quot;(旦)爹爹迟些去也无妨，(外)孩儿说那里话？我若迟延，是违忤了朝廷了。今日将家事交付与你母子，就此起程。(老旦)相公路上带谁去伏侍？(外)六儿北边惯熟，带六儿去。(老旦)院子叫六儿过来。(末)六叔。老爷叫。(丑上)听得爹爹叫，即忙就来到。爹爹，奶奶，小姐。六儿叩头。(外)六儿，我奉圣旨，往北边和番，带你去伏侍。快去收拾行李。(丑)理会得。(叫科)媳妇收拾我行李，我随爹爹往北边走一遭。(老旦)老身已分付安排杯酒，就与相公饯行，看酒来。(丑)酒在此。【摧拍】(外)受君恩，身居从班。食君禄，怎敢辞难？(老旦)此行非同小看，非同小看。缉探上京虚实，便往边关。漠漠平沙，路远天寒。(合)一别后涉水登山。今日去，甚时还？【前腔】(老旦)气力衰，行履尚难，怎驱驰挥鞭跨鞍？(旦)愁只愁路里；愁只愁路里，难禁冒雨蒙霜。此身劳烦，谁奉兴居？暮宿朝餐。(合前)【前腔】(旦)去难留，愁擎凤盏。爱情深，重掩泪眼。(外)休忧虑放怀，休忧虑放怀。堂上母亲，叮咛小心相看。(老旦)娘女在家中，怎免愁烦？(合前)【前腔】(丑、末)宣限紧，休作等闲。报国家，忠心似丹。(旦)稍迟延半晌，稍迟延半晌。寻思只得些时，面觑尊颜。子父隔绝，雾阻云拦。(合前)【一撮棹】(外)夫人只得就此分别了。今日去，便驰驿离乡关。朝廷命，疾登途，怕迟晚。(老旦)兵南进，兴戈甲，取江山。(旦)遭离乱，家无仁，怎逃难？(外)虽士马侵边紧，两三月便回还。(老旦)专心望，望佳音，报平安。(外)军情怎敢暂留停？(老旦)疾速登程离帝京。(合)正是相逢不下马，从今各自奔前程。第十一出士女随迁【缑山月】(生上)守正处寒炉，勤苦诵诗书。盼春闱身进践荣途。奈双亲服制，前程未遂，敢仰天呼。(小旦上)乐道安贫巨儒，嗟怨是何如？但孜孜有志效鸿鹄，似藏珍韫匮，韬光隐讳，待价沽诸。哥哥万福。(生)妹子到来，妹子请坐。(小旦)哥哥请。哥哥，妹子往常间见哥哥眉开眼笑，今日因甚眉头不展，面带忧容，却为何来？(生)妹子，你不知道我有三件事在心，所以不乐。(小旦)那三件？(生)第一件，父母灵柩在堂，未曾殡葬；第二件，我服制在身，难以进取；第三件，你我年纪长大，亲事未谐。以此不乐。(小旦)［玉楼春］瑞莲愚不将贤谏，安居温习何嗟叹？退藏山水作渔樵，进身皇阙为官宦。(生)妹子，迅速光阴如转眼，少年何事功名赚？苍天未必误儒冠，儒冠岂误男儿汉？(小旦)哥哥，你平日攻书多少，谅必自知上达之意。【玉芙蓉】(生)胸中书，富五车，笔下句，高千古。镇朝经暮史，寐晚兴夙。拟蟾宫折桂云梯步，待求官奈何服制拘？教人怨，怨不沾寸禄。(合)望当今圣明天子诏贤书。【前腔】(小旦)功名事本在天，何必心过虑？且从他得失，任取荣枯。为人只恐身无艺。暂时间未从心所欲，金埋土，也须会离土。(合前)【刷子序】(生)书斋数椽，良田尽可随分餔粥，世态纷纷，争如静守闲居。(小旦)勤劬，事业学成文武，掌王朝方展訏谟。(合)但有个抱艺怀才，那曾见沧海遗珠？【前腔】(生)难服，晚进儿童，肥马轻裘，污紫夺朱。磊落男儿，暂睹蠢尔之徒。(小旦)听语，万事皆由天命，尽皆非者也之乎。(合前)(未慌走上)灾来怎躲？祸至难逃。官人、小姐，不好了，快走。(生)怎么说？(末)只见簇簇军马往南来，密密刀枪从北至。势不可遏。锋不可当。夺关隘争履平川，攻城邑竞登坦地。黎民逃难。街衢中似乱乱奔獐。官宦随迁。途路里若慌慌走鹿。百司解散，万姓仓皇。明张榜示，今朝驾幸汴梁城。晓谕通知，即日要徙中都路。一来军马临城，二来都堂法令；蝼蚁尚且贪生，为人岂不惜命？官人小姐听原因，满目干戈不太平。双手劈开生死路，一身跳出是非门。各人自去逃生去了。(下)【薄媚衮】(生、小旦)听人报军马近城，国主迁都汴。今晚庶民，不许一人落后在京辇。生长升平，谁曾惯遭离乱。苦怎言，胆颤心惊，如何可免？【前腔】听街坊巷陌，唯闻得炒炒哀声遍。急去打叠金共宝，随身带做盘缠。田业家私不能守，不能恋。两泪涟，生死安危，只得靠天。(生)父母家乡甚日归？(小旦)慌慌垂泪离京畿。(合)避难一心忙似箭，逃生两脚走如飞。第十二出山寨巡罗【贺圣朝】(小生上)斩龙射虎威风，擒王捉将英雄。锦征袍相称茜巾红，镇山北山东。陀满兴福来到此间，所谓&quot;慌不择路，饥不择食&quot;只得结集亡命，哨聚山林，靠高冈为寨栅，依野涧作城濠。风高放火，无非劫掠庄农。月黑杀人，尽是伤残民命。弓兵巡尉，闻知胆丧心惊。客旅经商。见说魂飞魄散。除非黄榜见招安，余下官兵收不得，众喽啰那里？(外、末应上。小生)你每俱有差点，只有大小喽啰没有什么事委他。与我叫他来。(外、末下唤科。净、丑上)宋江三十六，回来十八双。若还少一个，定是不还乡。覆主帅，有何分付？(小生)大小喽啰，别的都有差点，独你两个没有甚勾当。如今发下一个伙落更梆，一个巡山伏路。问你头上戴的，腰间系的，手中拿的，脚下穿的，少了一件，重打二十。(净、丑)领钧旨。大喽啰巡山，小喽啰打更。(诨科。小生)听我分付着。【豹子令】闻说中都起战尘，起战尘。黎民逃难乱纷纷，乱纷纷。怕有推车儋提人经过，劫掠财宝共金银。(合)登山蓦领用心巡。【前腔】(净)休避些儿苦共勤，苦共勤。提刀携剑共成群，共成群。士农工商钱夺下，回来山寨醉醺醺。(合前)【前腔】(丑)劫掠金珠个要分，不要分。肥羊美酒不沾唇，不沾唇。但愿捉得个多娇女。将来压寨做大人。(合前)(小生)逢人买路要金珠，(净)认得山中好汉无？(丑)日后欲求生富贵，(合)眼前须下死工夫。第十三出相泣路岐【破阵子】(老旦上)况是君臣分散。那堪母子临危。(旦上)严父东行何日返？天子南迁甚日回？(合)家邦无所依。(老旦)［望江南］身狼狈，慌急便奔驰。贴肉金珠揣得甚，随身衣服着些儿。子母紧相随。(旦)离帝辇，前路去投谁？风雨催人辞故国，乡关回首暮云迷。何日是归期？(老旦)孩儿，管不得你鞋弓袜小，只得趱行几步。(旦)母亲，怎么是好？【渔家傲】(老旦)天不念去国愁人最惨凄，淋淋的雨若盆倾，风如箭急。(旦)侍妾从人皆星散，各逃生计。(合)身居处华尾高堂，但寻常珠绕翠围。那曾经地覆天翻受苦时。(老旦)孩儿，天雨淋漓，人迹稀走，两条路不知往那一条去？【剔银灯】迢迢路不知是那里？前途去安身何处？(旦)一点点雨间着一行行恓惶泪，一阵阵风对着一声声愁和气。(合)云低。天色傍晚。子母命存亡兀自尚未知。【摊破地锦花】(旦)绣鞋儿，分不得帮和底。-步步提，百忙里褪了跟儿。(老旦)冒雨荡风，带水拖泥。(合)步难移，全没些气和力。【麻婆子】(老旦)路途路途行不惯，心惊胆颤摧。(旦)地冷地冷行不上，人慌语乱催。(老旦)年高力弱怎支持？(倒科，旦扶科。旦)泥滑跌倒在冻田地。款款扶将起，(合)心急步行迟。(旦)最苦家尊去远，(老旦)怎当军马临城？(合)正是福无双至，果然祸不单行。第十四出风雨间关【薄幸】(生上)凛冽寒风，淋漓冷雨，送君臣南北，父子东西。(小旦上)心肠痛，不幸见刀兵冗冗。(合)缨故国云山远濛濛。(生)［浣溪沙］万里飞沙咽鼓鼙，三军杀气傍旌旗。天涯兄妹两相依。(小旦)前路未知何处是，故乡犹恐不同归。出关愁暮一沾衣。(生)妹子，管不得你的鞋弓袜小，只得趱行几步。(小旦)是，哥哥。【赛观音】(生)雨儿催，风儿送。叹一旦家邦尽空。(小旦)想富贵荣华如梦。(合)哽咽伤心，教我气填胸。【前腔】(小旦)意儿慌，脚儿痛。颤笃速如痴似懵。(生)苦捱着疾忙行动。(合)郊野看看又早晚烟笼。【人月圆】(生)途路里，奔走流民拥，胆丧魂飞心惊恐。(小旦)风吹雨湿衣襟重，止不住双双珠泪涌。(合)行不上，惟闻得战鼓声振苍穹。【前腔】(生)军马又来，四下如铁桶。眼见得京师城壁空。(小旦)他每赶着无轻纵，人似豺狼马似龙。(合)遭驱虏，亲骨肉甚年何日重逢？急前去汴梁路杳，慢停待中都乱扰。乌鸦共喜鹊同巢，吉凶事全然未保。第十五出番落回军(丑扮老汉上)天有不测风云，人有旦夕祸福。只今番兵犯界，天子南迁。百官随驾，尽离中都；万姓逃生，交驰道路。正是&quot;相逢不下马，各自奔前程&quot;。呀，前面烟尘扰攘，想又是番兵来了。不免在此石板桥下，暂躲片时，再作区处。【竹马儿】(净引众上)喊杀漫山漫野，招飐着皂旗儿，万点寒鸦。见千户万户每领雄兵，围绕中都城下。见敌楼上无一个人披挂，都迁徙离京华。前驱奋武征伐，尽搅辔攀鞍加鞭催骏马。待逃生除非是翅双插，直追赶到天涯。呀，金鞍玉辔斜插着宝镫葵花。(净)生长阴山燕水北。袄子浑金腰系玉。弯弓沙塞射双雕，跃马围场逐走鹿。展手齐齐弄舞腰，颠脚来来高唱曲。有时画在小屏风，展转教人看不足。且喜已到中都地面，果然好花锦世界。彼国军民，皆已随驾迁都汴梁去了。不免与把都儿每闲玩一回。(众)告主明，前面石板桥下有一个老儿。(净)拿过来。(众拿丑见科。净)你是什么人？(丑)小人是本处耆老。(净)叵耐你大金天子。俺那里三年一小进，五年一大进，十年一总进。今经一十五年，并无一丝儿回答，是何道理？(丑)本国前月差兵部王尚书，装载宝物，从水路进至上国来了。(净)我每从陆路征发，想是错过了也。你莫非说谎么？(丑)小人怎敢？(净)既然如此，把都儿每传下号令，且自回兵。(净)加鞭哨马走如龙，海角天涯要立功。(合)假饶一国长空阔，尽在皇都掌握中。第十六出违离兵火【满江红】(老旦、旦上)身遭兵火，身遭兵火，母子逃生受奔波。怎禁得风雨摧残。田地上坎坷。泥滑路生行未多。军马追急，教我怎奈何？弹珠颗，冒雨荡风，沿山转坡。(众番上，赶老旦、旦下，众番抢伞诨科，下)【前腔】(生、小旦上)身遭兵火，身遭兵火，兄妹逃生受奔波。怎禁得风雨摧残，田地上坎坷。泥滑路生行末多。军马追急，教我怎奈何？弹珠颗，冒雨荡风，沿山转坡。(众番上，赶生、小旦下，众番抢包诨科，下。老旦、旦、生、小旦同上，各唱前曲科。丑扮妇人、净扮和尚、外扮道士上诨科。众番上，赶散科。并下)【东瓯令】(旦上)我那娘！心如醉，泪交流。去远家尊绝信久，途中母子生离别。这苦如何受？一重愁翻做两重愁，是我命合休。我那娘！(下)【望梅花】(生上)瑞莲！叫得我不绝口。恰被喊杀声流民四走。慌急便寻，不知个所有。此间无处安身，想只在前头后头。瑞莲！(下)【东瓯令】(老旦上)瑞兰！寻思苦，路生疏。军喊风传行路促，娘儿挽手相回护，这苦难分诉。望天天怜念老身孤，免使受奔波。瑞兰！(下)【满江红尾】(小旦上)我那哥哥！大喊一声过，唬得人獐狂鼠窜。那里去了，哥哥！怎生撇下了我？教我无处安身，无门路可躲。我那哥哥！(下)第十七出旷野奇逢【金莲子】(旦上)古今愁，古今愁，谁似我目下这样愁？听军马骤，听军马骤，人乱语稠。向深林中逃难，恐有人搜。(下)【前腔】(生上)百忙里散失，差了路头。寻妹子不见，教我怎措手？瑞莲！(旦内应科。生)神天佑，神天佑，这答儿是有亲骨肉。见了向前走。瑞莲，瑞莲！【菊花新】(旦应上)你是何人我是准？(生)应了还应，呀，见又非。(旦)将咱小名提，进前去问他端的。我只道是我母亲，元来是个秀才。(生)我只道是我妹子，元来是一位娘子。(旦)呀，你不是我母亲，如何叫我？(生)我自叫我妹子瑞莲，谁来叫你？【古轮台】(旦)自惊疑，相呼厮呼两相回。瑞兰和先辈不曾相识。(生)瑞莲名儿本是卑人亲妹。不知娘子因甚到此？(旦)妾因兵火急，离乡故。(生)娘子如何独行？(旦)母子随迁往南避，中途相失。秀才在何处不见了令妹？(生)喊杀声，各各逃生，电奔星驰。中途里差池，因循寻至。应声错，偶逢伊。娘子不见了母亲，小生不见了妹子。正是两人俱错意，一般烦恼两心知。【前腔】(生)名儿应错了自先回。(旦)秀才那里去？(生)急急便往跟寻，岂容迟滞。(旦)事到如今，事到头来，怎生惜得羞耻。(拜科)秀才念苦怜孤，救奴残喘，带奴离此免灾危，我也不忘你的恩义。(生)娘子，你方才说不见了令堂，远远望见一位妈妈来了。(旦回头科)在那里？(生近看科)旷野间，旷野的见独自一个佳人，生得千娇百媚。况又无夫无婿，眼见得落便宜。且待我唬他一唬。娘子如何是？天色昏惨暮云迷。(旦慌科)秀才，带奴同行则个。(生)娘子差矣，我自家妹子尚且顾不得，怎带得你？【扑灯蛾】(生)自亲妹不见影，自亲妹不见影，他人怎相庇？(旦)秀才，你读书也不曾？(生)秀才家何书不读览？(旦)书上说道&quot;恻隐之心，人皆有之。&quot;既然读诗书，恻隐心怎不周急也？(生)你只晓得有恻隐之心，那晓得有别嫌之礼？我是个孤男，你是寡女。厮赶着教人猜疑。(旦)乱军中，乱军中，有谁来问你？(生)缓急间，语言须是要支持。【前腔】(旦)路中不挡拦，(生)路中若挡拦？(旦)路中若挡拦，可怜奴做兄妹。(生)兄妹固好，只是面貌不同，语言各别。有人厮盘问，教咱把共言抵对也？(旦)没个道理。(生)既没道理，小生自去。(旦)有一个道理。(生)怕问时却怎么？(旦)奴家害羞，说不出来。(生)娘子，没人在此，便说有何害。(旦)怕问时，权……。(生)怎么又不说了？权甚么？(旦)权说是夫妻。(生)恁的说方才可矣。便同行，访踪穷迹去寻觅。【尾】(旦)今日得君提掇起，免使一身在污泥。(生)久后常思受苦时。(生)半路兄寻妹，(旦)中途母失儿。(合)情知不是伴，事急且相随。第十八出彼此亲依【普天乐】(小旦上)我那哥哥。叫得我气全无，哭得我声难语。只教我两头来往到千百步。兄安在？妾是何如？真个是逆旅穷途。哥哥，须念我，念我爹娘身故，须是一蒂一瓜儿和女，怎割得断兄妹肠肚，将奴闪下在这里？进无门，退也还又无所。【山桃红】大道上，难前去。小路里，怎逃伏？遥望窝梁三两间茅檐屋，转弯环野径，休辞苦，暂安身，少避些风和雨。多管是村野民居。(下)【生查子】(老旦上)行寻行又寻。瑞兰！(小旦内应科。老旦)远远闻人应。瑞兰！(小旦应上)呼唤瑞莲名，听了还重省。【水仙子】(老旦)眼又昏，天将暝，趁声儿向前厮认。(认科)我那儿，浑身上雨水淋漓，尽皆泥泞，生来这苦何曾惯经？(小旦)眼见错，十分定。事无可奈，只得陪些下情。老娘？(合)你是高年人，怎生行得这山径？瑞莲款款扶着娘慢行。【前腔】(老旦)观模佯，听浯声。呀，你是阿谁便应承？枉了许多时，教娘苦相等。(小旦)非诈应。瑞莲听得名儿厮类，怕寻觅是我家兄。偶遇老娘如再生。(合前)【刮地风】(老旦)看他举止，与我孩儿也不甚争。小娘子，厮跟去，你可心肯？(小旦)奴家不见了哥哥，望老娘带奴同行则个。(老旦)事既如此，我就把你做女儿看承罢。(小旦)情愿做小为婢身，焉敢指望做儿称？(老旦)若得干戈宁静，和你同往到神京。(小旦)谢深思，感大恩，救取奴一命。(合)天昏地黑，迷去路程，就此处权停。(老旦)母为寻儿错认真，(小旦)不因亲者强来亲。(合)愁人莫向愁人说，说与愁人愁杀人。　\r\n第十九出偷儿挡路【高阳台引】(生、旦上。生)凛凛严寒，漫漫肃气，依稀晓色将开。宿水餐风，去客尘埃。(旦)思今念往心自骇，受这苦谁想谁猜。(合)望家乡，水远山遥，雾锁云埋。(生)乱乱随迁客，纷纷避祸民。风传军喊急，雨送哭声频。(旦)子不能庇父，君无可保臣。(合)宁为太平犬，莫作乱离人。(生)娘子，你看一路上风景，好生伤感人也呵！【山坡羊】(生)翠巍巍云山一带，碧澄澄寒波几派？深密密烟林数簇，滴溜溜黄叶都飘败。一两阵风，三五声过雁哀。(旦)伤心对景愁无奈。回首家乡，珠洲满腮。(合)情怀，急煎煎闷似海。形骸，骨岩岩瘦似柴。【水红花】(旦)忆昔歌舞宴楼台，会金钗。欢娱难再。(生)思之诗酒看书斋，命多乖，风光难再。(旦)母亲知他何处？尊父阻隔大涯。不能够千里故人来也啰。【梧桐叶】(生)徙黎民，迁臣宰，天子蒙尘尚远迈。雕栏玉砌今何在？(旦)想画阁兰堂那样安排，翻做了草舍茅檐，这境界，怎教人偿得尽恓惶债。【水红花】(旦)路滑霜重步难抬。小弓鞋，其实难捱。(生)家亡国破更时乖。这场灾，冰消瓦解，否极何时生泰？苦尽更甜来，只除是枯树上再花开也啰。(内呜锣喊科。生、旦慌科)【金钱花】(生、旦)听得数声锣筛，锣筛。好汉山前齐摆。齐摆。个个狞恶似狼豺。(外、末、净、丑上)留买路，与钱财；不留与，便杀坏。你两个是甚么人？快留下买路钱去。【念佛子】(生、旦)穷秀才，夫和妇，为士马逃难登途。望相怜，壮士略放一路。［众］捉住。枉自说闲言语。买路钱留下金珠，稍迟延，便教你身丧须臾。【前腔】(生、旦)区区，山行路宿，粥食无觅处。有盘缠肯相推阻？(众)穷酸饿儒，模样须寻俗。随行所有，疾忙分付。【前腔】(生、旦)苦不苦。从头至足，衣衫皆褴褛。难同他往来客旅。(众)你不与，我施威仗勇，轮动刀和斧。激得人忿心发怒。【前腔】(生、旦)告饶恕。魂飞胆颤摧，神恐心惊惧。此身恁地负屈死，真实何辜？(众绑生、旦科)且执缚，管押前去山寨里，听从区处。(生、旦)到那里，吉凶事全然未知。(生)秀才身畔没行囊，(旦)逃避刀兵离故乡。(众)且听雷霆施号令，休言星斗焕文章。第二十出虎头遇旧【粉蝶儿】(小生上)山寨鸣金，白鹤半空展翅。(众押生、旦上)见擒获过客夫妻。(生、旦)离天罗，入地纲，逃生无计。(合)到麾下善恶区处。(众)禀主帅，夜来巡哨。拿得一个汉子，一个妇人。(小生)带过来。(众带见科。小生)那汉子，俺这里经年无客过，累月少人行。你明知山有虎，故作采樵人。【尾犯序】山径路幽僻，但寻常此间来往人稀。男女相随。岂是良人行上？(生、旦)凶时，遭士马流民散失，避干戈村臣远徙。夫和妇，为天摧地塌，逃难路途迷。【前腔】(小生)无非买命与赎身，但随行有何囊箧资费？(生、旦)没有，将军。(众)快口强舌，休同儿戏。(生、旦)听启，乱慌慌行来数日，苦滴滴实没半厘。(众)你好不知礼。常言道：&quot;打鱼猎射怎空回？&quot;【前腔】(小生)何必说甚的？众喽啰，便推转斩首，更莫迟疑。(众扯科)将他扯起，倒拽横拖，横拖倒拽，把军令遵依。(生、旦)魂飞。才逆旅穷途认妻，早背井离乡做鬼。听哀行，望雷霆暂息，略罢虎狼威。【前腔】(小生)军前令怎移？但一言既出，驷马难追。(生、旦)将军可怜饶命。(众)枉自厚礼卑词，休想饶你。(旦)伤悲，王瑞兰遭刑枉死。(生)蒋世隆衔冤负屈。天和地，有谁人可怜？烧陌纸钱灰。(小生)呀，像似那汉子说甚蒋世隆。众喽啰。【梁州赚】且与我留人，押回来问取详细。那汉子，你家居在那里？农种工商学文艺？(生)通诗礼，乡进士，州痒屡魁，中都路离城三里。(小生)因甚到此？(生)闲居止，因兵火弃家无所倚。(小生)听说仔细。汉子，抬起头来我看。(生抬头科)【前腔】(小生)紧降阶，释缚扶将起，是兄弟负恩忘义。这是何人？(生)是我浑家。(小生)尊嫂受礼。谁知此地能完聚？(旦)愁为喜，深谢得贤叔盗跖(小生)哥哥，行那些个尊卑，权休罪，适间冒渎少拜识。(跪科。生)恐君错矣。(小生)哥哥，你就不认得兄弟了？(生)一到间想不起。【鲍老催】(小生)朝廷当时巡捕急，闪避在围墙内。若非恩人救难危，险赴法云阳市。(生)呀，原来是兴福兄弟。相逢狭路难叫避，这言语古来提。(小生)众喽啰。连忙整备排筵席。欢来不似今日。看酒过来：(净)酒在此。(小生把酒科)【前腔】酒浮嫩醅，酒浮嫩醅，压惊解烦休要推。嫂嫂请酒，(旦)奴家天性不饮。(小生)寒色告少饮半杯。(旦)非诈伪，量浅窄，休央及。(小牛)高歌畅饮展放眉，开怀醉了重还醉。酒待人无恶意。【前腔】(旦)秀才，你儒业祖传袭，文章幼攻习。我低低问，暗暗猜，心疑忌，叔伯远房姑舅的？(生)不是。(旦)敢址两姨一瓜蒂？(生)也不是。(旦)这不是。那不是，怎行这个贼兄弟？(净)告主帅。主帅好意，劝那娘子饮酒。那娘子反骂主帅。(小生)哥哥，兄弟好意，劝嫂嫂饮酒，如何反骂兄弟？(生)兄弟，你小校听错了。道这不是，那不是，怎有这个好兄弟？赛关张，胜刘备。(旦)秀才去罢。【前腔】(生)告辞去急。(小生)姑留待等宁静归。(生)龙潭虎穴难住地。(小生)众喽啰，取白金百两过来。(净)金子在此。(小生)哥哥既不肯住呵，金百两，望领纳为盘费。(生)多谢兄弟，就此告辞了。(合)懊恨人生东又西，难逢最苦别离易，叹此行何时会。迟速早晚干戈息，共约行朝访踪迹。【尾】男儿志。心肯灰？一旦风云际会，怎肯依旧中原一布衣？(旦)秀才去罢。(生)相促相催行步紧，(旦)厮收厮拾去心频。(小生)他日剑诛无义汉，(众)此时金赠有恩人。第二十一出子母途穷【天下乐】(老旦上)行尽长亭又短亭，穷途路，那曾经？(小旦上)飘零此身如萍梗，叹何日归到神京？(老旦)［忆秦娥］抛家业，人离财散如何说？如何说？这般愁闷，这般时节。(小旦)不幸裙钗遭此劫。一回追想添情切，添情切。心儿悒快，眼儿流血。(老旦)孩儿，天色将暝，你只得趱行几步。(小旦)是。【羽调排歌】(老旦)黯黯云迷，寒天暮景，驱驰水涉山登。萧萧黄叶舞风轻，这样愁烦不惯经。不忍听，不美听，听得胡笳野外两三声。(合)风力劲，天气冷。一程分作两程行。【前腔】(小旦)只见数点寒鸦，投林乱鸣，晚烟宿雾冥冥。迢迢古岸水澄澄，野渡无人舟自横。不忍听，不美听，听得孤鸿天外两三声。(合前)【忆多娇犯】(老旦)前路梗，行步生，那更大将暝。尤心战兢兢，伤情泪盈盈。那些儿凄惨，那些儿寂寞，清风明月最关情。无人来往冷清清，叫他不应天怎闻？不忍听，不美听，听得疏钟山外两三声。(合前)【前腔】(老旦)忽地明，一盏灯，遥望茅檐近。不须意儿省。休得慢腾腾。休辞迢递，望明前去。远临此地叩柴扃。今宵付舍暂消停，卧却山城长短更。不忍听。不美听，听得寒砧林外两三声。(合前)【尾】(合)得暂宁，天之幸，一夕安稳到天明，免使狼藉遑遑登路程。前村灯火已黄昏，但愿中途遇好人。曾经路苦方知苦，始信家贫未是贫。第二十二出招商谐偶［临江仙］(末上)调和曲糵多加料，酿成上等香醪。篱边风旆似相招。三杯倾竹叶，两脸晕红桃。不饮傍人应笑你，百钱斗酒非高。莫言村店客难邀，神仙留玉珮，卿相解金貂。且喜兵火已平，民安盗息。不免叫货卖出来，分付他仍旧开张铺面，迎接客商，多少是好。货卖那里？(丑上)忙把店门开。安排待客采，不将辛苦艺，难近世间财，家长老官儿有何分付？(末)货卖，如今且喜兵火已平，民安盗息，你可与我开张铺面，迎接客商。你在外面发卖，我在里面会钞记帐。(丑)说得是。我在外面发卖，你在里面会钞记帐。我一卖还他一卖，两卖还他成双。(末)说得是。奉饶加一二，自有客人来。(下。丑)好招商店，前临官道，后靠野溪。几株杨柳绿阴浓，一架蔷薇清影乱。古壁上绘刘伶裸卧，小窗前画李白醉眠。知味停舟，果是开埕香十里；闻香驻马，真个隔壁醉三家。但有南北二京、福建、江西、湖广、襄阳、山东、山西、云南、贵州、广东、广西客商，都来买好酒吃。自古道：&quot;牙关不开，利市不来。&quot;不免把酒来尝一尝。好酒！一生吃不惯闷酒，得个朋友来同酌一杯才好。【驻马听】(生、旦上)一路里奔驰，多少艰辛，来到这里。且喜略时才肃静，渐次平安，稍而宁息。恨悠悠千里旅情悲，苦恹恹一片乡心碎。感叹咨嗟，伤情满眼关山泪。【前腔】(丑)草舍茅檐，门面不妆酒味美。真个杯浮绿蚁。榨滴珍珠，瓮泼新醅。(生)酒旗斜挂小窗西，布帘儿招踘在疏篱际。和你共饮三杯，今朝有酒今朝醉。(生)娘子，此间是广阳镇招商店，且沽一壶，少解旅况，再行何如？(旦)但凭秀才。(生叫酒保。丑)官儿买酒吃的？(生)是买酒吃的。(丑)请坐！(生)还有浑家在外面。(丑)浑家请！(生)咄！你这酒保好野。(丑)我小人不野。(生)夫妻才称得浑家，你怎么也叫浑家？(丑)官儿，我闻古人云：&quot;人之父母，就是我之父母。&quot;官儿的浑家，也就是我的浑家一般，大家浑一浑。(生)胡说，称娘子才是。(丑)便是娘子请如何？(叫科)两杯茶来。(生)酒保，你家有甚么好酒？(丑)有好酒。(生)有甚么好下饭？(丑)有好下饭。(生)只把好的拿来。吃了算帐。(丑叫科)那官儿脚上带黄泥，必定远来的。多着抛尸露，少着父娘皮。一卖当两卖，不要少他的。(生)酒保，你说&quot;多着抛尸露，少着父娘皮。&quot;&quot;父娘皮&quot;是甚么？(丑)父娘皮是骨。(生)抛尸露是骨。(丑)抛尸露是肉。(生)父娘皮是肉，你怎么哄我？(丑叫科)这官儿是老江湖，不要哄他。抛尸露少放些，画眉青多放些。(生)酒保，画眉青是甚么？(丑)画眉青是肉。(生)画眉青是菜。(丑叫科)不要哄他了。一卖肉，一卖鸡，一卖烧鹅，一卖匾食，快着呵！(生)看酒过来！(丑)好酒在此。(生)这是新筝。可有窨下？(丑)我这里来往人多，没有窨下，只有新筝。(生)也罢。酒保与我斟一斟。(丑)不要说一针，八针也会。(生)休闲说。娘子请酒。【驻云飞】(生)村酿新筝，要解愁肠须是酒，壶内馨香透，盏闪清光溜。(旦作羞不饮科)(生)咍！何必恁多羞？(旦)非是奴家害羞，天性不会饮。(生)但略沾口，勉意休推，莫把眉儿皱。一醉能消心上愁。娘子不曾饮得一杯，为何脸就红了。【前腔】(旦)盏落归台，却早两朵桃花上脸来。酒保将酒过来，待我也回那秀才一杯。(丑背云)跷蹊，待我问他。官儿，方才娘子说：'酒保看酒过来，待我也回那秀才一杯。''那'者是怎么说？(生)这是我那里乡音，&quot;那&quot;者是好也。(丑背云)待我也打腔儿哄他。(叫科)伙计看那酒来，那下饭采。(生)酒保，甚么'那酒''那下饭'？(丑)官儿就不记得了，我这里也是'那'者好也。(生)休取笑。(旦把酒科)多感君相带。(生)多谢心相爱。(旦)：咍！擎樽奉多才。(生)小生也不会饮。(旦)你量如苍海。(土)酒保减一减我吃。(丑)甚么说话，吃一个满面杯。(旦)满饮一杯，暂把愁怀解，乐以忘忧须放怀。(生)酒保，我与娘子一路来，因有几句言语，不肯吃酒，你若劝得娘子吃一杯酒，我就与你一钱银子。(丑)官儿，我劝娘子吃一杯酒，就是一钱银子，若吃十杯？(生)就是一两。(丑)若吃了一百杯，就是十两。待我去奉娘子请酒。(作掩须科)【前腔】(丑)潋滟流霞。(生)酒保，你怎么把脸儿遮了？(丑)小人脸儿不那个，恐娘子见了不肯吃酒。不比寻常卖酒家。娘子请一杯。(旦)我不会吃。(丑)小人跪了。(旦)请起，我吃。(丑)娘子出路人，要不吃单杯，吃一个双杯。(把酒科)村店多潇洒，坐起极幽雅。(旦)我再吃不得了。(丑)没奈何，小人又跪下。(旦)也罢，起来，我再吃一杯。(丑)咍！何必论杯斝，试尝酬价？爱饮神仙，玉珮曾留下，今后逢人吃甚茶？【前腔】(生)闷可消除，只怕醉倒黄公旧酒垆。(旦)秀才，天色晚了，去罢。(生)天晚催人去。(丑)好热酒在此。(生)好酒留人住。咍！香醪岂寻俗，味若醍醐。曾向江心，点滴在波深处，慢橹摇船捉醉鱼。(旦)秀才，我猜着你了。(生)你猜着我甚么？(旦)你哄我吃醉了，要捉那醉鱼，只怕你满船空载月明归。(生)娘子，这是唐明皇与杨贵妃在采石江边饮宴的故事。(丑)着了，正是那唐明皇与杨贵妃在采石江边饮宴的故事。我小人亲眼见的，也是我斟酒劝他。(生)酒保，你多少年纪？(丑)我四十岁了。(生)唐明皇开元到今，有四百余年，你怎么说亲眼见？(丑)自不曾说谎，略谎得一谎，就露出马脚来。(旦)秀才，天色晚了，去罢。(生)酒保，天色晚了，会钞罢。(丑叫科)官儿，娘子不吃酒了，会钞。(生)酒保，这里到宿客馆中，还有多少路？(丑)还有三十里，你问他怎么？(生)我要去借宿。(丑)这等去不到了！官儿，我这里广阳镇招商店。前面吃酒，后面宿客。这里不歇往那里歇？(生)娘子，方才酒保说，到旅馆中还有三十里路，去不到了，就在此安歇了罢。(旦)但凭秀才。(生)酒保，一发明日会钞罢。与我打扫一间房，铺下一张床。(丑叫科)那官儿不去了，一发明日会钞。打扫一间房。铺下一张床，一个联二枕头，一个大马子。(旦)酒保，那秀才与你说甚么？(丑)那官儿叫我打扫一间房，铺下一张床。(旦)不要依他，只依我。与我打扫两间房，铺下两张床。(丑叫科)不依前头了。打扫两间房，铺下两张床，两个短枕头，一个马子，一个尿鳖。(生)酒保，娘子叫你怎么？(丑)叫我打扫两间房，铺下两张床。(生)酒钱饭钱都是我还，你怎么不听我说？还只是打扫一间房，铺下一张床。(丑)是。酒钱饭钱都是官儿还，只依官儿。(叫科)不依后头了，照旧依前。打扫一间房，铺下一张床，一个联二枕头，一个大马子。(旦)酒保，那秀才又与你说甚么？(丑)那官儿还叫我打扫一间房，铺下一张床。(旦)你这酒保只依我就罢了，有这许多更变！(丑)你两个只管咭力骨碌，骨碌咭力。(末上打丑科)狗才，成甚么说规矩，一张又是两张，两张又是一张，叫我老人家，端到东，端到西，费许多气力。走出去！不用你了。(丑)咦，老官儿，我在此也是好的。畚灰刮镬，担柴挑水，门前招接，店中货卖。不用我，我往江西人馄饨店中去。(末指丑欲下。丑)老不死。(末转身上)你骂我老不死？(丑)我说你牛一般健，老了不死的。(末下。丑)你两个果来得跷蹊，怪不得那老儿；如今也不依官儿，也不依娘子，依了我罢。(生)怎么依你？(丑)依我便打扫一间房，依着官儿了，铺下两张床。(生)一张！(丑)也依娘子一半，床却丁字铺了。(生)怎么丁字铺？(丑)官儿的床铺在这里，娘子的床铺在这里，上了床，吹灭了灯，一个筋头就过了。(生)休取笑，张灯来。(丑叫科)看灯来，看洗脚水来。(下。生)娘子，请睡了罢。(旦)你自请睡。(生)请睡了罢。(旦)秀才，你自睡，我自睡，只管问我怎么？【绛都春】(生)担烦受恼，岂容易，共伊得到今朝？有分忧愁，无缘恩爱，何时了？(旦)长吁短叹，我心自晓。(生)娘子，你晓得我甚么？(旦)有甚的真情深奥？(生)正要娘子晓得。(旦)礼法所制，人非土木，待说也难道。(生)寻踪访迹遇林中，(旦)受苦扶危出祸丛。(上)我和你有缘千里能相会，(旦)我只是无缘对面不相逢。(生)娘子，你怎么把言语都说远了，你敢是忘了？(旦)奴家不曾忘了甚么。(生)既不曾忘，可记得林榔中的言语来？(旦)林榔中曾与秀才说兄妹同行。(生)这也有来，我说面貌不同，语言各别，娘子又怎么说？(旦)奴家再不曾说甚么？(生)正是贵人多忘事。娘子再想。(旦)奴家想起来了，说怕有人盘问，权说做夫妻。(生)却不来，别的便好权，做夫妻可是权得的？我也不问娘子别的，可晓得仁、义、礼、智、信？不要说仁、义、礼、智，只说一个&quot;信&quot;字。(旦)&quot;信&quot;字怎么说？(生)天若爽信，云雾不生；地若爽信，草木不长。为人可失得信么？(旦)奴家也不曾失信与秀才。(生)既不失信，如何不依林榔中的言语？(旦)秀才，你送我回去，多多将些金银谢你吧。(生)岂不闻书中自有黄金屋，要你那金银何用？(旦)也罢，你送我回去，我与爹爹说与你个官儿做罢。(生)呀！官是朝廷的，是你家的？我一路来，到不曾问得娘子，不知娘子是何等人家？(旦)秀才，你不问起也罢，若问我家中事情，不要说与你同行同坐，就是立站的去处，也没有你的去处。(生)韩景阳大来头，你却是何等人家？愿闻。(旦)奴家祖公是王和，父亲见任兵部王镇尚书，母亲是王太国夫人，奴家是守节操的千金小姐。(生)既是千金小姐，怎么随着个穷秀才走？(旦)不知你妹子随着那个哩？(生)你自身顾不得，那管得别人？且住。不要与他硬，若硬，两下里就硬开了，还要放软些。娘子元来是宦家之女，我蒋世隆低眼觑画堂，尚然消受不起，倒与娘子同行同坐，望娘子高抬贵手，饶恕蒋世隆之罪。(跪科，旦亦跪科)大恩人请起。(生)咳，你既知我是大恩人。【降黄龙】(生)说甚么宦室门楣，寒士寻常，望若云霄？时移事迁，为地覆天翻，君去民逃。多娇，此时相遇，料应我和你姻缘非小，做夫妻相呼厮唤，怎生忘了？【前腔】(旦)秀才，何劳，奖誉过高。昔日荣华，眼前穷暴。身无所倚，幸然遇君家，危途相保。(拜科)英豪，念孤恤寡，再生之恩难报，久以后衔环结草，敢忘分毫？【前腔】(生)听告。你身到行朝，与父母团圆，再同欢笑。那时节呵！你在深沉院宇，要见你除非是梦魂来到。(旦)我禀过父亲，那时与你成亲也不迟。(生)那时节你还要我？攀高，选择佳婿。卑人呵！命蹇时乖。实是难招。我与娘子一路同行到此，便是三岁孩童，也说一对好夫妻。这虚名人言自说，听着偏好。【前腔】(旦)休焦，所许前问，侍枕之私，敢惜微眇。(生)既如此，却又推三阻四怎么？(旦)怕仁人累德，娶而不告，朋友相嘲。(生)娘子，你晓得&quot;瓜田不纳履，李下不整冠&quot;么？(旦)&quot;瓜田不纳覆&quot;怎么说？(生)假如人家一园瓜正熟，有人打从瓜园中经过，曲腰纳其履，隔远人望见，只说偷其瓜。(旦)&quot;李下不整冠&quot;怎么说？(生)假如人家一园李子正熟，有人打从他李树下过，欲待伸手整其冠，人见只说盗其李。从教整冠李下，此嫌疑实亦难逃。(旦)秀才，你送我到行朝，与爹爹说知。教个媒人说合成亲，却不全了奴家的节操？(生怒击卓科)你前日在虎头寨上，若没有蒋世隆呵，乱军中遭驱被虏，怎全古操？(净内叫)老儿起来，盘儿碗儿都打碎了。(末、净上)【太平令】曲径非遥，深夜柴门带月敲。邮亭一宿姻缘好，又何故浯叨叨？(生、旦见科)【前腔】(生)旅邸萧条，回首乡关路转遥。寒灯照影伤怀抱。因此上话通宵。(末)官人，娘子，我两口在隔壁听得许久。颇知一二，你也不要瞒我了。(生)既如此。瞒不得公公、婆婆了，(末)秀才官人。他是宦族名流，深闺处子。自非桑间之约，濮上之期。焉肯钻穴相窥，逾墙相从。秀才官人。你是读书之人，岂不闻柳下惠之事？(生)惶恐，惶恐。(末)秀才官人莫怪，请到前楼去坐一坐，老夫别有话说。(生)是如此。(下。末)小姐在上，老夫有一言相告：&quot;男女授受不亲，礼也。嫂溺援之以手，权也&quot;。权者反经合理之谓，且如小姐处于深闰，衣不见里，言不及外，事之常也。今日奔驰道途，风餐水宿，事之变也。况急遽苟且之时，倾覆流离之际，失母从人二百余里。虽小姐冰清玉洁，惟天可表。清白谁人肯信，是非谁人与辨？正所谓昆冈失火，玉石俱焚。今小姐坚执不从，那秀才被我道了几句言语，两下出门，各不相顾，若遇不良之人，无赖之辈，强逼为婚，非惟玷污了身子，抑且所配非人。不若反经行权，成就了好事罢。(旦)望公公、婆婆收留奴家在此。倘或父母有相见之日，那时重重相谢，决不虚言。(末)呀！收留人家迷失子女，律有明条，况小店中来往人多，不当稳便。既然不从，小姐，请出去罢。(旦悲科。净)老儿，他只因无父母之命，又无媒妁之言，我两人年纪高大，权做主婚之人，安排一樽薄酒，权为合卺之杯。所谓礼由义起，不为苟从。我两老口主张不差，小姐依顺了罢。(旦)我如今没奈何了，但凭公公、婆婆主张。(净)老儿，小姐也是看上这秀才的，他也要拿些班儿。(末)你去看酒来，待我请那秀才官人来。秀才官人有请。(生上。末)被老夫功从了。(生揖科)多谢公公。(净上)老儿，酒在此了。(末把酒科)【扑灯蛾】(末、净)才郎殊美好，佳人正年少。相逢邂逅间，姻缘会合非小也。天然凑巧，把招商店权做个蓝桥。翠帷中风清月皎，算欢娱。各金难买是今宵。【前腔】(旦)礼仪谨化源，关雎始风教。一时见君子，匆匆遽成人道也。(生)我是山鸡野鸟，配青鸾无福难消。仗冰人一言已定，此生此德，何以报琼瑶？(末、净)官人，娘子。请稳便罢。夜深了，明日再取一樽酒，与你暖房。姻缘本无意，天遣偶相逢。胜把银缸照，犹疑是梦中。(末、净下)【衮遍】(旦)不肯赋情薄，不肯赋情薄，随顺教人笑，空使我意沉吟，眉留目乱羞难道。(生)看他喜时模样，愁时容貌，灯儿下，越看着越波俏。【前腔】(旦)才郎意坚牢，才郎意坚牢，贱妾难推调。只恐容易间，把恩情心事都忘了。(生)蒋世隆若有此心。与你星前月下去罚下誓来。(旦)你自去罚。(生)蒋世隆若忘了小姐厚恩，永远前程不吉。海誓山盟，神大须表。办至诚，图久远同谐老。【尾声】(旦)恩情岂比闲花草？(生)往常恨更长寂寥，今夜只愁天易晓。(生)野外芳葩并蒂开，(旦)村边连理共枝栽；(合)百年夫妇途中合，一段姻缘天上来。第二十三出和寇还朝【三棒鼓】(外王尚书、丑六儿引众上。外)一鞭行色塑南京，喜得两国通和也无战争。边疆罢征，边烽罢惊，不暂停。(合)如今海晏河清也，重逢太平，重乐太平。(外)六儿，这里到磁州孟津驿，还有多少路？(丑)爹，不多远了。(外)分付人夫趱行，到孟津驿去安歇罢。(丑)人夫趱行，到孟津驿安歇。【前腔】(外)远闻军马犯边城，怎奈奉旨登途也离乡背井。这场战争，这场恐惊，谁惯经？(合前)玉帛交欢四海清，家无王事国无征。太平元是将军定，还许将军见太平。第二十四出会赦更新【称人心】(小生上)宵行昼伏，脱离虎门鲸牙。不得已截道打家，聚亡生，集舍死，山间林下。逆天无道。这荣华。成甚生涯？［减字木兰花］陀满兴福，父母妻儿都杀戮。逃命潜奔，哨聚山林暂隐身。心阑意卸，天幸遭逢颁大赦。改过从新，作个清平无事人。我陀满兴福受了无限苦楚，今日幸蒙恩赦，散却众喽啰，离了山寨。闻得行朝开科选士，招取文武全才。我如今一来上京应试，二来寻取哥哥消息，却不是好？天色将晚，不免趱行几步。【五韵美】休戈甲，罢征戍，区宇宣王化，惠及生灵。恩沾遐迩。如今日之际，海之涯，普天之下，再生重见太平，欢声四洽。仰谢天恩放赦归，再生重睹太平时。尽销军器为农器，不挂征旗挂酒旗。第二十五出抱恙离鸾【三登乐】(旦扶生上)世乱人荒，幸脱离天罗地网。不提防病染这场。事不宁，身未稳，天降灾殃。淹留旅邸，望河南怎往？(旦)官人，你今日病体如何？(生)十分沉重。(旦)待我央店主人去请个太医来看一看。店主人有请。(末上)贫无达士将金赠，病有良医说药方。小姐拜揖。(旦)店主人万福。(末)小姐，官人贵体若何？(旦)官人病体，十分沉重，烦你请个太医来看一看。(末)这个当得。不曾三五步，咫尺是他家。翁太医在么？(净内问)是那个？(末)请你看病的。(净)有几个人在外面？(末)只我一个。(净)得两个拿扇板门来，抬我去方好。(末)为什么？(净)犯了些腰头病。(末)你何不自医？(净)自古道：'卢医不自医。'(末)快些出来。(净)不要慌，待我分付了着。(净半上向内科)分付丁香奴、刘季奴，你每好生看着天门、麦门，我去探白头翁蔓荆子，趁些郁金水银总当归。倘有使君子来看大麦、小麦，可回他说是张将军、李国老家请去了。你苁蓉把破故纸包那没药与他去。前者，因为你每不细辛防风，却被那伙木贼爬过天花粉墙，上了金线重楼，打开青箱，偷去珍珠琥珀金银花子，丹砂裰子、茯芩裙子、昆布袜子、青皮靴子；那一个豆蔻又起狼毒之心，走入莲房，搂定我的红娘子，扯下裩裆。直弄得川芎血结。咳！苦脑子！苦脑子！如今可牵海马到常山下吃些莽草，薄荷边饮些无根水，傍晚看天南星出，即挂上马兜铃，将红灯笼，点着白蜡烛，往人中白家来接我。你若懒薏苡来迟了，叫我黑牵牛茴香，惹得我急性子起，将玄剖索吊你在甘松树上。四十蒺藜棍，打断你的狗脊骨，碎补屁孛孛出筚拨，饶你半夏分罚子了王不留行。【水底鱼】(净上)三世行医，四方人尽知。不论贵贱。请着的即便医。卢医扁鹊，料他直甚的？人人道我，道我是个催命鬼。我做郎中真久惯，下药且是不懒慢。熟病与他柴胡汤，冷病与他五灵散，医得东边才出丧，医得西边已入敛，南边流水买棺材，北边打点又气断。祖宗三代做郎中，十个医死九个半。你若有病请我医，想你也是该死汉。小子姓翁，祖居山东，药性医书看过，难经脉诀未通。做土工的是我姐夫，卖棺材的是我外公。我若一日不医死几个，叫我外婆姐姐在家里喝风。你是那个？(末)是我。我店中有个秀才，得了病，请你去医。(净)他是甚么病？(末)去看脉便知道，怎么问我？(净)你不晓得，明医暗卜，问得明白了去，方才看脉也对科，下药也对病。(末)也说得有理。我说便说，你不要对那秀才说。(净)你是好意，我怎么就说。(未)那秀才因离乱。不见了妹子，忧烦得病。(净)这等便是忧疑惊恐上来的。不打紧，一贴药就好。(末)先生略待，我进去说了来请你。小姐，太医到了。(旦)公公，他是病虚的人。叫他悄悄的进来，不要惊唬了他。(末)先生，那秀才是病虚的，你可悄悄些进去。(净)我晓得，我晓得。(净进看，击卓大叫诨科。生作惊私。旦抱生科。旦)这太医好没分晓，病虚的人，为何这般大惊小怪。(净)这是我医人的入门诀。(末)怎么说？(净)惊一惊，惊出他一身冷汗，病好了也不见得。(旦)倘或惊坏了怎么了？(净)惊死了也罢了，这个叫个活惊杀。(末)先生且看脉。(净)伸出脚来待我看。(末)还是手。怎么说脚？(净)你不晓得，病从跟御起。(净看脉科。旦)先生，用心看一看，是甚主症侯？(净)这个病症，是乱军中不见了亲人，忧疑惊恐，七情听伤的症侯。(旦)好太医，就如见的。(净)我实不曾见，是王公才方与我说的。(末)呀，我教你不要说。(净)我不说，不表你的好意思。(旦)烦太医再看分晓。【柰子花】(净)他犯着产后惊风。(旦)不是。(净)莫不是月数不通？(旦)这太医胡说。(末)他是男子汉，怎么倒说了女人的病症。(净)我手便拿着官人的，眼却看了这娘子，故此说到女科去了。待我再看，呀！不好了！【驻马听】(净)这咏息昏沉，两手如冰骇死人。叫几个尼姑和尚，做些功果，送出南门，鬼门关上来招魂。叫些木匠，早把棺材钉。(旦哭科。净)我的人儿，连哭两三声。呀！你不曾动。(末)不曾动。(净)这等不妨。是我差拿了手背，你谎则甚？(旦)如今怎么？(净)知令下针。(旦)怎么这等大针？(净)待我换。(旦)一发大了。(净)这等我有药在这里。(末)甚么药？(净)是飞龙夺命丹，拿去与秀才吃。(生吃吐科。旦)怎么吃了就吐？(净)虚弱得紧，胃口倒了。老官儿，你也吃一服。(末)我没有甚么病。(净)你吃了发白再黑，牙落再生。(末)这等好，拿来我吃。(作吐科。净)二三十两银子合的药，都吐了。你们不会吃，待我吃与你看。(作吐科。末)先生，这是甚么药？吃的都吐了。(净作看科)阿呀！连我也拿差了。这是医痔疮的药，上下不对科了。(末)翁太医，你还要看症真仔细下药。(净)这等待我再望闻问切。【剔银灯】(净)他浑身上如汤似火烧？(旦)不热。(净)口儿里常常干燥？(旦)也不。(净)终朝饭食都个要？(旦)也还吃些。(净)耳闻得蝉鸣声噪？(旦)也不。(净)心焦？(旦)也不。(净)莫不是害劳？(旦)这先生说的一些也不是。(净)都不是，不医便了。(下。末)这先生去了，小姐可劝官人且宁耐，老夫去去再来看。正是&quot;药医不死病，果然佛度有缘人&quot;。(下。生)娘子，太医说我病体如何？(旦)官人，太医说了没事，且自宁耐则个。【山坡羊】(生)娘子，我病体难医难治，你这苦如何存济？(旦)原流恩降福，降福灾星退。(生)势渐危，料应我不久矣！若还我死，你必选个高门配，我便死向黄泉，一心只念你。(旦)休提。不由人泪暗垂。伤悲，何时得归故里？【三棒鼓】(外、丑引众上。外)君臣迁徙去如星。只怕土产凋零也。人不见程。(众)一程两程，长亭短亭，不住行。如今海晏河清也，重逢太平，重乐太平。(外)六儿，这是那里了？(丑)是广阳镇了。(外)可有驻节的所在？(丑)这里没有。(外)我要写个报子，打到孟津驿去，那里好暂歇。(丑)这里有个招商客店，倒洁净，好暂歇。(外)既如此，好洁净房儿看一间，我进去。(丑)叫几个皂隶随我进来。有甚么人在这里？(末上)是谁呀？牌子买饭吃的？(丑)这个彘子孩儿，人也不识，买饭吃的！(众)这是六爷。(末)是六爷？小人不识得。(丑)且饶你，你去打扫一间好房，我每老爷要进来。快些！(末)小店中窄小，住不得。(丑)不在此住，只要写个报子就行。(末)请六爷去看，中意便请老爷进来。(丑看科。末)这一间？(丑)不好。(末)那一间？(丑)不洁净。(末)只有里面一间，甚是洁净，只是有个秀才染病在里头。(丑)教他出去一会儿，待老爷写了报子再进去。(旦)呀！倒像我家六儿，待我叫他一声。(丑)谁叫六儿？(旦)六儿。(丑)呀！姐姐，爹爹，爹爹，姐姐。爹爹，姐姐在此！姐姐，爹爹在此！(旦)爹爹在那里？(外)女孩儿在那里？(见科)【五供养】(旦)别来久矣，自离朝尊体无恙。骨肉重再睹，喜非常。(外)孩儿，屈指数月，折倒尽昔时模样。思故里，念家乡，多少鬓边霜。(旦)(鹧鸪天)爹爹，目断魂消信息沉，沿途穷迹问踪寻。(外)孩儿，亲情再见诚无意，子父重逢岂有心！(丑)言往昔，话如今，店中权歇问家音。(合)正是着意种花花不发，等闲插柳柳成荫。(外)孩儿，你怎么在这里，说个备细与我知道。【园林好】(旦)才说起迁都汴梁，闹炒炒哀声四方。不忍诉凄凉情况；家所有，尽撇漾；家使奴，尽逃亡。【嘉庆子】(外)你一双子母何所傍？(旦)更雨紧风寒势怎当？心急行程不上。人乱乱，世慌慌，愁戚戚，泪汪汪。【尹令】那时又无倚仗，那时有亲难傍，那时有家难向。他东我西。地乱天慌，事怎防。(外)你母亲如今在那里？【品令】(旦)逃生士民，在官道驿程傍。天色渐晚，阴云黯穹苍。匆匆正往，喊声如雷响。各各奔走，都向树林中抗。偷生苟免，瓦解星飞，子离了娘。【豆叶黄】(外)我儿，你一身见在谁行？(旦)我随着个秀……(外)甚么秀？(旦)我随着个秀才栖身。(外)呀，他是甚么人？你随着他。(旦)他是我的家长。(外怒科)谁为媒妁？甚人主张？(旦)爹爹，人在那乱，人在那乱离时节，怎选得高门厮对厮当？(外)六儿，那秀才在那里？(旦)在这里，还不走过来。(生见科)【月上海棠】(外)你自想，甚年发迹穷形状？(生)怎凡人貌相，海水斗升量。(旦)非奖，陋巷十年黄卷苦，那时禹门三月桃花浪，一跃龙门便把名扬，管取姓字标金榜。(外)孩儿，随我回去罢。【五韵关】(旦)意儿里想，眼儿里望，望救取东君艳阳，与花柳增芳。(生)全没些可伤，身凛凛如雪上加霜。(外)孩儿，你快随我去。(生、旦)更没些和气一味莽，铁胆铜心，打开凤凰。【二犯么令】(外)你是娘生父养，逆亲言，心向情郎。(生)我向地，我向地狱相救你到天堂，怎下得撇在没人的店房。(旦合)若是两分张，管取拚残生命亡。(丑)去罢，去罢。(旦)官人，和你同去哀告。【玉交枝】(生)哀告慈悲岳丈，(外)唗！谁是你岳丈？(生)可怜我伏枕在床。(外)就死有谁来怜你？(生)我必定是死了！煎药煮粥无人管，等待我三五日时光。(外)去，去！一时也等不得。(生)全没些好言劈面抢，恶狠狠怒气三千丈。(外)六儿，扯上马去！(生)只倚着官高势强，只倚着官高势强。(丑扯旦科)【江儿水】(旦)眼见得今朝去，直恁忙。相随百步，尚且情悒怏，何况我夫妻月余上，怎下得霎时间如天样？(外、丑)若要成双，休指望。(生、旦)一对鸳鸯，生被跌天风浪。(外)六儿，快扯上马去。(丑扯科)【川拨棹】(生)心相诳，更不将恩义想。(旦)无奈何事，无奈何事有参商。父逼女，夫言妇伤。(合)苦别离，愁断肠；两分离，愁断肠。【前腔】(旦)男儿赎药。把衣衫典当偿。我不能够觑，我不能够觑得你身体康。(生)我和你再。我和你再得成双，怕死后一灵儿到你行。(合前)【前腔】(旦)休为我相思损天常，紧攻书，临选场。(生)我不道再，我不道再娶重婚，你焉肯终身守孀？(合)苦别离。愁断肠；两分离，愁断畅。(外)六儿。快扯上马去。(丑扯科)【哭相思】(生、旦)怎下得将人离别，愁万缕，肠千结。(丑扯旦科。生夺旦，外推倒生科。外)咄！早知今日事如此，何不当初莫用心。(下。生哭，作不能起科)【卜算子】(生)病弱身着地，(末上扶生科。生)气咽魂离体，拆散鸳鸯两处飞。天哪！多少衔冤气！店主人放手，我拚命去赶他转来。(末劝科)已去远了！【金梧桐】(生)这厮忒倚官，忒挟势，便死待如何？欺侮俺是穷儒辈，俺这里病愈深，他那里愁无际，旅店邮亭，两下里人应憔悴。我那妻，怎教我忍得住恓惶泪？(末)秀才官人，休要短见，且自安息，保重贵体。(生)天涯海角有穷时，(末)人岂终无相见日？(合)但愿病痊无个事，免教心下常忧郁。第二十六出皇华悲遇【上马踢】(老旦上)干戈动地来，车驾迁都汴。儿夫离帝京，路遥人又远。军马临城。无计将身免。这苦怎言，祸不单行，中路儿不见。【月儿高】(小旦上)喊杀连天，骨肉怎相恋？自古常言道：&quot;人离乡贱&quot;，得到今朝平安幸非浅。是则是我身狼狈，眼前受迍邅。【銮江令】(合)烦恼多历遍，忧愁怎消遣？眼儿哭得破，脚儿行得倦。五甲复十里，一日如同过一年。但愿前途去，早早逢亲眷。【狼草生】(合)劲风寒四合，暮烟昏惨惨。彤云布，晚天变，只愁那长空雪舞絮绵绵。去心如箭，旅舍全无，何处安歇停眠？(老旦)孩儿，天色已晚，无处安歇。这里是馆驿门首，只得和你权宿一宵，明日早行罢。(小旦)远远望见一位官长来了。【前腔】(末上)孟津驿舍住，在黄河岸边，乘船坐马十分便。(老旦，小旦)子母忙向前，可怜穷面，暂借安身望周全。(末)你这两个妇人，日晚天寒过客无，远临传舍意如何？(老旦、小旦)我今不对英雄说，更有何人念旅途？(末)我且问你，你是何等样人家？何处人氏？为何到此？【罗带儿】(老旦)妾身本宦族，京城久居。为侵边犯阙军奋武，君臣迁徒离中都也。(小旦)散乱人逃避，奔程途，身无主，去无所，惨可可地千生受万苦辛。(合)今宵得借一宿，可怜见子母每天翻地覆。【前腔】(末)兵戈起路程，人不惯经，早寻个旅邸休待等，怎容你行客寓邮亭也。(老旦)心下贪行路，望南京，不觉得暮云平，远涉涉地不知处人又生。(小旦合)今宵导少留停，可怜见子母每天寒地冷。(末)非是我不肯留你，只是皇华驻节的所在。留你妇人不得。【前腔】(小旦)不容奴在此间，千羞万惭。开口告人难上难，伤情无语泪偷弹也。(末)这般恓惶事恁愁烦？(末)罢罢罢，自古道&quot;与人方便，自己方便。&quot;看你这两个妇人？也不是已下人家的。我这里不留你，前途恐遇不良之人；留你在此，怕有官员来往，不当稳便。千万不可言语啼哭。(老旦、小旦)这个不敢。(末)不忍见你受摧残，静悄悄地留一夜来早散。(老旦、小旦)今宵得暂安眠，可怜见子母每天昏地暗。(末)就在那回廊底下，暂歇了罢。【前腔】(老旦、小旦)娘和女深感激，蒙恩受德，幸然遇好人相爱惜，免风霜寒冷受劳役也。(未)随我来。向这回廊畔正厅侧，借得些荐和席，冻款款地弯跧水，觅些饮食。(老旦、小旦)多谢官长。今宵得略休息，可怜见子母每天宽地窄。(坐地科。末)天上人间，方便第一。(下)【灞陵桥】(外上)马儿行又急，转头间五里复十里。此去河南只隔这带水，孟津驿，今夜权停止。咍，知他这碾车儿恁行迟！【前腔】(丑上)马儿行较疾，疾上碾车儿直恁的簪簪地，正是心急步行迟。晚相催，天冷彤云密。咍，迭得到孟津驿且安息。【前腔】(旦)这苦说向谁，索性死别离各自也着边际。生把我鸳鸯分开两下里，一步一回头，教我伤情意。咍，衫儿上泪珠儿任淹湿。(末上)驿丞接老爷。(外)叫驿丞，我一路上鞍马辛苦，不免劳倦，毋许闲杂人打搅。(末)是。(下。外)孩儿，我与六儿书房里安息，你往后堂睡罢。(旦)是。(外、丑下)【新水令】(老旦)凄凉逆旅人千早，(旦)这萦牵怎生成寐？(小旦)万苦横心里。(合)睡不着，是愁都做枕边泪。(老旦)夫阻关山隔远邦，女因兵火散他乡。(小旦)自己不知凶与吉。亲兄未审在何方？(旦)千愁当日儿留母，万苦今朝凤拆凰。(合)枕边不敢高声哭，恐怕猿闻也断肠。(老旦)呀！又早是黄昏时候了，怎生睡得着呵！【销金帐】(老旦)黄昏悄悄，助冷风儿起。想今朝，思向日，曾对这般时节，这般天气。羊羔美酒，美酒销金帐里。兵乱人慌，远远离乡里。如今怎生，怎生街头上睡？【前腔】(旦)呀！谯楼上一更鼓了。初更鼓打，哽咽寒角吹。满怀愁分付与谁？遭逢这般磨折，这般别离。铁心肠打开，打开弯孤凤只。我这里恓惶，他那里难存济。翻覆怎生，怎生独自个睡。【前腔】(小旦)是二更鼓了。冬冬二鼓，则叶敲窗纸，响扑簌聒闷耳，难禁这般萧索，这般岑寂。骨肉到此，到此你东我西，去又无门，住又无依倚，伤心怎生，怎生街头上睡？(旦)夜阑人静月微明，恨杀孤眠睡不成。心上只因萦闷紧，万愁千恨叹离人，天那！又是三更了。【前腔】(旦)三更漏转，寒雁声嘹呖。半明灭灯火煤，寻思这般沉疾，这般狼狈。相别到今，到今凶吉未知！冷落空房，药食准调理？床儿上怎生，怎生独自个睡？【前腔】(老旦)楼头四鼓，风掷檐铃碎。略朦胧惊梦回，娘女这般相逢，这般重会。飒然觉来，觉来孩儿那里？多少伤悲，多少萦牵系。教人怎生，怎生街头上睡？【前腔】(小旦)五更又催，野外疏钟。急算通宵，几叹息，一似这般烦恼，这般孤凄，一身苟活，苟活成得甚的？(旦)俺这里愁烦，那壁厢长吁气。听得怎生，怎生独自个睡？(外上)正做家乡梦，忽闻啼哭声。六儿那里？(丑上)爹，怎么？(外)你这狗才，一夜不睡，啼哭怎么？(丑)爹，六儿不曾，是驿丞啼哭。(外)驿丞为何啼哭？(丑)昨日爹到得晚了，驿丞不曾准备得铺陈，把自睡的铺卧拿出来了，他两口儿昨夜晚没有被盖，所以啼哭这一夜。(外)胡说，叫那驿丞过来。(丑叫)驿丞。(末上)有。(外)我已曾分付你，我路上鞍马劳倦，欲得一觉好睡，不许闲杂人打搅。正睡之间，只听得这壁厢啼哭，那壁厢哀怨，却怎么说？(末)禀爷，昨晚爷未到的时节，有两个妇人来此借宿，小驿丞不知爷到，见他身上寒冷，留他在回廊底下权宿一宵。想必天寒冻哭之声，惊恐了爷，是小驿丞有罪了。(外)这驿丞好打。这是皇华驻节的所在，敢容妇人在此歇宿。叫六儿，押了这驿丞去，唤那两个妇人过来！(丑)妇人在那里？(末)在这里，你这两个妇人好不达时务；好意容你在此，权宿一宵，教你不要啼哭，一夜无更，只管啼啼哭哭，惊恐了尚书老爷。如今拿你，你自去回话。(小旦)母亲如何是好？(老旦)呀！这是我家六儿。六儿。(丑)呀！是奶奶。爹爹，奶奶在这里。(老旦)相公在那里？(外)夫人在那里？(见科。旦)母亲在那里？(同拜哭科)呀！我的娘。【思园春】(旦)久阻尊颜想念勤。(老旦)孩儿，此逢将谓是梦和魂。(外)这女儿是谁？(老旦)是我途中厮认来的。(小旦)奴是不应亲者，今日强来亲。(合)子母夫妻苦分散，无心中完聚怎由人。【粉孩儿】(老旦)相公，匆匆地离皇朝，你心不稳，弃家私老小，去得安忍？(外)只知国难识大臣，不提防万马千军犯京城。君去民逃，常言道&quot;龙斗鱼损&quot;。【福马郎】(旦)那日里风寒雨又紧，正行里喊声如雷震。无处藏隐，急向林榔中躲，道途上奔。(老旦)其时节，乱纷纷，身难保，命难存。【红芍药】(外)兵扰攘，阻隔关津。思量着，役梦劳魂。(丑)眼见得家中受危闲，望吾乡，有家难齐。(老旦)孩儿，历尽了苦共辛，娘逢人见人寻问。只愁你举目无亲，子父每何处厮认？【红衫儿】(旦)我有一言说不尽。(老旦)有甚么说话？(旦)向日招商店，蓦忽地撞着家尊。(哭科。老旦)孩儿有甚事，说与我知道，不要啼哭。(旦)我寻思他眼具体盻盻人远天涯近。(老旦)为甚的那壁千般恨。(外怒科)夫人，你休只管叨叨问。【会河阳】(老旦)相公，有甚事争差，旺息怒嗔；闲言语总休论。(小旦)贱妾不惧责罚，将片言语陈；难得见今朝分。(旦)甚时除得我心头闷？甚日除得我心头恨？【缕缕金】(外)教准备展芳樽，得团网都喜庆，尽欢欣。(老旦)馆驿中有杂人来往，其实不稳。到南京得见圣明君，那时节好会佳宾。(外)夫人言之有理。六儿，叫驿丞催趱船只，即日起程。(丑叫科。内应科。)【越恁好】(外)办集船只，办集船只，指日达帝京。(小旦)渐行渐远，亲兄长不知死和存。(旦)愁人见说愁更新。(小旦)姐姐。你为什么啼哭？(旦)欲言义忍，心儿里痛切切如刀刎，眼儿里泪滴滴如珠揾。【红绣鞋】(丑)画船已在河滨，河滨。不劳马足车轮，车轮。(外)六儿，就此起程去罢。(众)离孟津，望前进，风力顺，水程紧，咫尺是汴梁城。【尾声】别离会合皆缘分，受过忧危心自忖。从今暮乐朝欢还再整。(外)军马纷纷路不通，(三旦)娘儿兄妹各西东。(合)今宵胜把银缸照，犹恐相逢是梦中。第二十七出逆旅萧条【步蟾宫】(生上)龙潭虎穴愁难数，更染病耽疾羁旅。分别人妻两南北，谁念我无穷凄楚？［眼儿媚］倾家荡业任飘零，受尽苦和辛。雁行中断，鸾俦生拆，无限伤情；穷途更多灾病，囊底已无缗。恁般正是福无双至，祸不单行。我蒋世隆自从与娘子分别，忽已月余。这几日身子虽觉渐安，争奈举目无亲，萧条旅馆，好生感伤人也！【五样锦】姻缘将谓五百年眷属。十生九死成欢聚。经艰历险，幸然无虞。也指望否极生泰，祸绝受福。未妥，尚有如是苦：急浪狂风，风吹折并根连枝树；浪惊散鸳鸯两处孤，更全然不想我这病体疾躯。那肯放容他些儿个叮咛嘱付，将他倒拽横拖奔去途。回头道不得声将息，几曾有这般慈父！跌得我气绝再复。死绝再苏，一回价上心来，一回价痛哭。暮雨朝云去不还，强移栖息一枝安；春蚕到老丝方尽，蜡烛成灰泪始干。第二十八出兄弟弹冠【孤飞雁】(小生上)吾皇恩诏从天降。遍遐迩万民钦仰，宥极刑自有重生望。散群辈与群党，回凶就吉，转祸为祥。前临帝辇，绝却亲党，回首家乡，没了父娘。感伤，寻思着两泪千行。［行香子］兴福举眼无亲，进退无门。闻知道结义恩人，广阳镇上旅馆安身。几番寻。几番觅，几番询，此间正是广阳镇招商店了。不免叫一声：店主人有么？(末上)商贾纷纷，士庶群群，大门外马足车轮。主人招接，小二殷勤。俺这里客来多，客来便，客来频。(小生)店主人拜揖。(末)客官何来？【惜黄花】(小生)中都路是本乡，年驾望南往，一程程来到广阳，特来相访。(末)小可敢覆尊丈，有何事嘶问？当买货请商量，要安下却无妨。(小生)小生也非为买货，也不要安下，特来寻人。(末)若是问寻人，道如何模样？【前腔】(小生)店名须号招商？(末)是。这里是招商店。(小生)少浼劳尊长。(末)且说怎么祥个人，姓甚么？(小生)有个秀才身姓蒋。(末)多少年纪了？(小生)三十余上。(末)有。住此两月将傍。(小生)在那里安下？(末)正东下，转那厢。(小生)第几间房儿？(末)从外数，第三房。(小生)他一向好么？(末)染病才无恙。(小生)他今在那里？(末)赎药便回来。(小生)药铺近远？(末)想只在前街后巷。(小生)既如此，我在这里等。(末)里面请坐，想就来也。【惜奴引】(生上)祸不单行先自速，遭兵火那堪更重重坎坷。(末)官人你回来了？(生)是，回来了。(末)有人在此相访。(生)在那里？(末)在里面。(见科。小生)呀！哥哥，久阻尊颜。几曾忘却些儿个。(生)彼我纵然有音书怎托。［鹧鸪天］(小生)自别恩兄两月余，(生)重重坎坷更灾危。(小生)哥哥，你有何坎坷灾危事？(生)说起教人珠泪垂。(末)休嗟怨，慢悲哀。房中请坐且宽怀。(生)从前一一都分诉，万恨千愁扫不开。(末)二位官人请坐，看茶来吃。【本序】(生)自与相别，风寒劳役，受尽奔波，那更忧愁思虑。在旅邸顿染沉疴。(小生)违和。天相吉人身痊可。却望节饮食，休劳碌。怎忘却，忘了问别来尊嫂贵体安乐。【前腔】(生)提着心肠惨凄，不由人忍不住泪珠流颗，但有死别生离，那烦恼似天来大。(小生)缘何？莫非他弃旧怜新，从了别个？(生)不是。(小生)多应是疾病亡，遭非祸。(生)不是。你道为甚么？(小生)却为甚么？(生)倚势挟权，将夫妻苦苦拆破。【虾蟆序】(生)摧挫。艰共险，愁和闷，要躲怎躲，到如今尚有平地风波！(小生)惊愕。焰腾腾心上火，是谁人道与我？(生)你道如何，爱富嫌贫，岳丈倚强凌弱。【前腔】(小生)斟酌。尊共卑，亲和戚，顺他受他，等些时宛转求人团掿。(生)参差，其中话更多，都只恨缘分薄！(小生、末合)事多磨，放心将息，休自损天和。(小生)哥哥，即日朝廷降敕，宣诏天下文武贤良，尽赴行朝应举，正是男儿得志之日。哥哥，休为夫妻恩爱，误却前程，可收拾行李，与兴福同往行朝。一来应举求官；二来亦可打听尊嫂消息。不知哥哥意下如何？(生)此言极是。只是少些房钱在此，未曾还得。(小生)兄弟带得尽有，不烦哥哥费心，店主人请算一算奉还。(末)不多了，且请安息，明日算罢。(小生)离合悲欢不自由，(生)心怀萦闷几时休；(末)争似不来还不往，(合)也无欢喜也无愁。第二十九出太平家宴【传言玉女】(外上)得睹天颜，真为主忧臣辱。(老旦上)皇恩深沐，享千钟重禄。(旦、小旦上)如今幸得再整银屏金屋。(合)皇朝重见，太严重睹。(外)尽日笙歌按玉楼，(老旦)忽朝军马犯皇州，(旦、小旦)但知会取非常乐，(合)须是提防不测忧。(外)夫人，今日幸喜骨肉团圆，夫妻再合，早己分付安排酒肴庆贺，不知完备未曾？院子那里？(末上)匈奴遥俯伏。汉相俨簪裾。覆老爷，有何分付？(外)分付你安排酒肴，可曾完备否？(未)完备多时了。(老旦)看酒过来。(旦送酒科)【玉漏迟序】(旦)得宠念辱，想其时驾迁民移前上，父母妻儿散离。值此天数，抵多少吃辛受苦，抵多少亡家失所。(合)今幸得在画堂深处。【前腔】(外)驿程去速，奈何被士马拦截归路，国败家亡，怎知此日完聚！知几遍宵行昼伏，知几遍风餐露宿！(合前)【前腔】(旦)轰雷战鼓，喊杀声散亡人尽奔逐，那时无他可怜。救我在危途，知何处作婢奴，知何处遭驱被虏。(合前)【前腔】(小旦)兄南妹北，乱兵中怎知生死！须臾骨肉分别，此身去住无所，感谢得恤寡念孤，感谢得为亲做主。(合前)【扑灯蛾】(老旦)到行朝汴梁，看山河壮帝居。四时有常开花木，论繁华不减中都也。(外)受恩深处便为家，自来俗语。(合)休思故里，对良辰美景，宴乐且欢娱。【前腔】(旦)依旧珠围翠簇，依旧雕鞍绣毂，列侍妾丫鬟使女，送金杯听歌观舞也。(小旦)因灾致福，爱惜奴似亲生儿女。(合前)【尾声】从今休把光阴负，但畅饮高歌休阻，共醉乐神仙洞府。(外)莫辞今日醉颜酡，(老旦)百岁光阴能几何？(合)遇饮酒时须饮酒，得高歌处且高歌。第三十出对景含愁【夜行船】(旦上)六曲栏杆和闷倚，不觉又媚景芳菲。(小旦上)微雨昨宵，新晴今日。(合)知道海棠开未。(旦)［蝶恋花］春来分外伤怀抱，燕燕莺莺，空自啼春巧。(小旦)三月春花无限好，娇花一夜都开了。(丑扮梅香上)忽听院宇笙歌绕，笑语欢声，花下金樽倒。二位小姐，你心中有甚闲烦恼？忍教辜负韶华老。(旦)我自有烦恼处，你那里知道？【本序】(旦)春思恹恹，此愁谁诉，此情谁知；心撩乱，慵睹妆台梳洗。(小旦)芳时不暖不寒，秋千院宇，堪游堪戏。(旦)空对莺花燕柳，悄忽地暗皱双眉。【前腔】(小旦)姐姐，因谁牵惹芳心，媚容香褪，嫩脸桃衰，看看恁宽尽金缕罗衣。(旦)休疑，只为伤春，知他怎生，年年如是。(丑)休对晴天暖日，轻可地过了寒食。二位小姐，这等好天气，同到后花园闲步一回也好。【风入松】(旦)甚心情闲步小园西。(小旦)姐姐为甚不去？(旦背唱科)推一个身倦神疲。(丑)趁春风桃李花开日，谁不待去寻芳拾翠？九十日光阴捻指，三分景，二分归。【前腔】(小旦)那春光也应笑咱伊。(旦)笑甚的来？(小旦)笑你恁瘦减香肌。(旦)东君不管人憔悴，眼见得绿密红稀香闺掩，珠帘镇垂，不肯放燕双飞。【尾声】(小旦)衷心先自不如意，纵然间旨同随喜，也做了兴尽空回。(旦)伤心情绪倦追游，(小旦)好景如梭不肯留。(丑)来朝更有新条在，(合)恼乱春风卒未休。第三十一出英雄应辟【望远行】(生上)春风紫陌，又是大涯行客。(小生上)野草闲花，掩映水光山色。(末、净上)杏花朵朵欹红，杨柳丝丝弄碧，沙岸远涟漪初溢。(生)携书挟策赴天邦，(小生)那更风光直艳阳，(末)路上野花钻地出。(净)村中美酒透瓶香。(见科。净)动问此位老兄上姓？(生)学生姓蒋。(净)贵表？(生)双名世隆。(净)此位？(小生)学生复姓陀满，双名兴福。(净)此位？(末)学生姓卞，双名登科。(生)老兄尊姓贵表？(净)学生姓成，双名何济。我每都是科举朋友，不期而逢，天色将晚，各请趱行几步。【望吾乡】(生)降诏颁敕，搜贤赴帝域，文武远投安邦策，星斗文章谁能及，下笔如神力。(合)一朝里身显迹，受赏加官职。【前腔】(小生)万里鹏翼，功名唾手得；英雄果是千人敌，正是男儿峥嵘日。岂敢辞劳役！(合前)【感亭秋】(末)短亭长亭程程去，知几驿，逆旅中过寒食，见点点残红飞絮白，夕阳影里啼蜀魄。(合)家乡远，心慢忆，回首云烟隔。【前腔】(净)香醪待饮何处觅，牧童处问端的。遥望前村疏篱侧，招飐酒旗林梢刺。(合前)【红绣鞋】(合)小径迢迢狭窄，狭窄；野水潺潺湍激，湍激。饮数杯解愁戚，那里堪观赏，可闲适，只愁他天晚逼。【尾声】酒家眠，权休息，韫匮藏珠隐尘迹，万里前程在咫尺。过却长亭又短亭。看看相近汴梁城；路上有花并有酒，一程分作两程行。第三十二出幽闺拜月【齐天乐】(旦上)恹恹捱过残春也，又是困人时节。景色供愁，天气倦人，针指何曾拈刺？(小旦上)闲庭静悄，琐窗潇洒，小池澄澈。(合)叠青钱。泛水圆小嫩荷叶。［浣溪沙］(小旦)阶前萱草簇深黄，槛外榴花叠绛囊，清和天气日初长。(旦)懒去梳妆临宝镜，慵拈针指向纱窗，晚来移步出兰房。(小旦)姐姐，当此良辰美景，正好快乐，你反眉头不展，面带忧容，为甚么来？【青衲袄】(旦)我几时得烦恼绝？几时得离恨彻？本待散闷闲行到台榭，伤情对景肠寸结。(小旦)姐姐，撇下些罢。(旦)闷怀些儿，待撇下怎忍撇？待割舍难割舍。倚遍阑干，万感情切，都分付长叹嗟。【红衲袄】(小旦)姐姐，你绣裙儿宽褪了褶，为伤春憔悴些。近日庞儿瘦成劳怯。莫不是又伤夏月？姊妹每休见撇，斟量着你非为别。(旦)你量着我甚么？(小旦)多应把姐夫来萦牵，别无些话说。【青衲袄】(旦怒科)你把滥名儿将咱引惹，直恁的情性乖，心意劣，女孩儿家多口共饶舌，爹娘行快活要他做甚的？要妆衣满箧，要食珍羞则盛设，和你宽打周折。(走科。小旦)姐姐，到那里去？(旦)到父亲行先去说。(小旦)说些甚么？(旦)说你小鬼头春心动也。【红衲袄】(小旦)我特地错赌别。(跪科)姐姐，望高抬贵手饶过些，一句话儿伤了俺贤姐姐。(旦)起来，且饶你这次，今后再不可如此。(小旦)若再如此呵，瑞莲甘痛决，姐姐闲耍歇，小的妹先去也。(旦)你那里去？(小旦)只管在此闲行，忘收了针线帖。(旦)也罢，你先去！(小旦)推些缘故归家早，花阴深处遮藏了，热心闲管是非多。冷眼觑人烦恼少。(下。旦)这丫头去了。天色已晚，只见半弯新月，斜挂柳梢，几队花阴，平铺锦砌，不免安排香案，对月祷告一番。［卜算子］款把棹儿台，轻揭香炉盖，一炷心香诉怨怀，对月深深拜。(拜科)。【二郎神】(旦)拜新月，宝鼎申明香满爇。(小旦潜上听科。旦)上苍，这一炷香呵！愿我抛闪下男儿疾效些，得再睹同欢同悦。(小旦)悄悄轻将衣袂拽。姐姐，却不道小鬼头春心动也。(走科。旦)妹子到那里去？(小旦)我也到父亲行去说。(旦扯科。小旦)放手，我这回定要去。(旦跪科)妹子，饶过了姐姐吧！(小旦)姐姐请起。那乔怯，无言俯首红晕满腮颊。【莺集御林春】(小旦)恰才的乱掩胡遮，事到如今漏泄，姊妹每心肠休见别，夫妻每是有些周折。(旦)教我难推怎阻，罢罢，妹子，我一星星对伊仔细从头说。(小旦)姐姐，他姓甚么？(旦)姓蒋。(小旦)他也姓蒋，叫甚么名字？(旦)世隆名。(小旦)呀！他家住在那里？(旦)中都路是家。(小旦)姐姐，你怎么认得他。他是甚么样人？(旦)是我男儿受儒业。【前腔】(小旦悲介)听说罢姓名家乡，这情苦意切，闷海愁山将我心上撇，不由人不泪珠流血！(旦)我恓惶是正理，只合此愁休对愁人说。妹子，你啼哭为何因，莫非是我男儿旧妻妾？【前腔】(小旦)他须是瑞莲亲兄。(旦)呀！原来是令兄。为何散失了！(小旦)为军马犯阙。(旦)是，我晓得了。散失忙寻相应者，那时节只争个字儿差迭。妹子，和你比先前又亲，自今越更着疼热，你休随着我跟脚，久已后是我男儿那枝叶。【前腔】(小旦)我须是你妹妹姑姑，你是我的嫂嫂又是姐姐，未审家兄和你因甚别，两分离是何时节？(旦)正遇寒冬冷月，恨爹爹把奴拆散在招商舍。(小旦)如今还思量着我哥哥么？(旦)思量起痛辛酸，那其间他染病耽疾。(小旦)那时怎割舍得他？(旦)是我男儿教我怎割舍？【四犯黄莺儿】(小旦)他直恁太情切，你十分忒软怯，眼睁睁怎忍相抛撇。(旦)枉是怨嗟，无可计设，当不过他抢来推去望前扯。(合)意似虺蛇，性似蝎螫，一言如何诉说！【前腔】(小旦)流水一似马和车，倾刻间途路赊，他在穷途逆旅应难舍。(旦)那时节呵！囊箧又竭，药饵又缺。他那里闷恹恹难捱过如年夜。(合)宝镜分破，玉簪跌折，甚日重圆再接。【尾声】自从别后音书绝，这些时魂惊梦怯，莫不是烦恼忧愁将人断送也。(旦)往时烦恼一人悲，(小旦)从此凄凉两下知。世上万般哀苦事，无过死别共生离。第三十三出(照例开科)第三十四出姊妹论思【秋蕊香】(旦上)半载萦牵方寸，何时不泪滴眉颦！(小旦上)欲语难言信难问，即渐渐里恹恹瘦损。［玉楼春］(旦)深沉院宇无人问，纵然有便难传信。(小旦)这边愁似那边愁，伊的恨如奴的恨。(旦)心下慢然思又忖，口中枉自评和论。(合)有时欲向梦中诉，梦又不成灯又烬。(旦)妹子，这些时天下文武贤良。都来赴选，不知你哥哥也曾来否？好闷人也！(小旦)哥哥料应在此，只怕他不得成名，就知道姐姐消息，也难来厮见。【二犯孝顺歌】(旦)从别后，渡孟津，思君尽日欲见君。风北鸾南，生生地镜剖与钗分。镇千思万想，要见无门。(合)放不落心上人，撇不下心上人。【前腔】(小旦)一回价，暗自忖，非亲怎知却是亲；你东咱西，荒荒地路途人乱奔，自一别半载，杳然无闻。(合前)【前腔】(旦)恩和爱，苦共辛，衷肠告天天怎闻？妾后夫前，恹恹地几曾忘半分，有三言两语，寄也无因。(合前)【前腔】(小旦)当时苦，值乱军，离乡背井兄妹分。做小服低，看看地过冬还过春。捱十生九死，举目无亲。(合前)(旦)天从人愿最为难，(小旦)再睹重逢岂等闲。(合)从今许下千千拜，望月瞻星夜夜间。第三十五出诏赘仙郎【高阳台】(外上)蓂荚更新，流光过隙，桑榆日近西山；有女无家，一心日夜忧烦。使命传宣出建章。微臣深愧沐恩光，可怜年老身无子，特旨巍科择婿郎。老夫亲生一女，小字瑞兰。向者兵戈扰攘之际，夫人途中带回一女，小字瑞莲，秀质贤能，就与我亲生女孩儿一般看待；如今俱已及笄。蒙圣旨着俺招赘文武状元为婿，不免请夫人女孩儿出来，一同遣递丝鞭便了。院子那里？(末上)丹墀日月开金榜，市井骈阗择婿车。覆老爷，有何钧旨？(外)后堂请老夫人与二位小姐出来。(末)老夫人二位小姐有请。【前腔】(老旦上)兰堂日永湘帘卷，画檐前燕鹊声喧。(旦、小旦上)喜椿萱晚景安然，感谢苍人。(老旦)老相公万福。(外)夫人拜揖。(旦、小旦)爹爹、母亲万福。(外、老旦)孩儿到来。(外)夫人，老夫年纪高迈，女孩儿俱已及笄；昨蒙圣恩怜俺无嗣，着俺招赘文武状元为婿。今日请夫人与二个孩儿出来，一同遣递丝鞭，不知夫人意下如何？(老旦)相公，男大须婚，女大须嫁，此是门庭美事，况蒙圣旨，岂敢有违？(旦)上告爹爹、母亲得知。孩儿已有丈夫，不敢从命。(外怒科)胡说！你丈夫在那里？(旦)爹爹，容奴禀覆：向因兵戈扰乱，爹爹前往边庭，孩儿与母亲乱兵追逐，分散东西，逃生旷野，那时一身没靠，举目无亲，幸遇秀才蒋世隆，恻隐存心。救提作伴；又被强梁拿缚山寨，几至杀身，幸得寨主是他故人，情深意重，方得释免；若无他救，不知生死何地。后来与他同到招商店中，盟山誓海，共结鸾凤，及爹爹来至，将奴拆散；今蒙严命，再选夫婿，岂敢故违，但爹爹高居相位，显握朝纲，观通书史，止有守贞守节之道，那有重婚重嫁之理？况他乃读书才子，有日禹门三汲浪，一举占螯头。孩儿宁甘守节操，断难从命。离乱兵戈喊杀频，娘儿惊散窜山林。危途不遇贤君子，相府那存贱妾身。莫把恩人轻不顾，不应亲者岂相亲？世隆有日风云会，须待团圆到底亲。(外)这是朝廷恩命，谁敢有违？(小旦)爹爹，小女瑞莲亦有少禀。(外)你也有甚么话说？(小旦)自从向遭兵火，兄妹各奔逃生，失身旷野之中，藏形躲避；幸遇夫人唤声，与奴名厮类，奴忙应答向前，当蒙夫人提挈妾身为伴，脱离灾厄。后来爹爹缉探回朝，驿中相遇，允留潭府，恩育同于嫡女，无可称报。前日因姐姐烧香祈祐，各表诚心祷告，方知姐姐与妾兄蒋世隆偶结良缘，已成夫妇，今蒙爹爹严命，将奴姊妹招赘文武状元。但妾兄蒋世隆饱学多才，有日风云际会，亦未可量。瑞莲甘与姐姐一同守节，但得天从人愿，妾兄一举成名。那时夫贵妻荣，姻缘再合，妹承兄命，始配鸾凰，庶酬爹爹养良之恩。九烈三贞自古闻，从新弃旧枉为人，如今纵有风流婿，休想佳人肯就亲。(外)这是朝廷恩命！休得多言。院子，快与我唤官媒婆过来。(末)理会得。官媒婆走动。【普贤歌】(丑上)媒婆终日脚奔波，成就人间好事多。这家也是我，那家也是我，也只为家贫没奈何。呀！大叔是王老爷府中的，唤老身有何使用？(末)俺老爷塞朝廷恩命，将二位小姐招赘文武状元，唤你递送丝鞭。(丑)就去，烦大叔通报。(末)禀老爷，官媒婆到了。(外)着他进来。(末)老爷着你进去。(丑)老爷，老夫人，二位小姐，官媒婆叩头。(外)媒婆，我奉朝迁恩命，招赘文武状元为婿，你与我院子同去递送丝鞭，听我道：【黄莺儿】(外)二女正青年，相门高，当遴选。乘龙未遂吾心愿。幸朝廷命宣，配文武状元，郎才女貌真堪羡！(老旦合)媒婆，你去递丝鞭，一双两美，成就好姻缘。【前腔】(旦)口诵柏舟篇，更何心续断弦。(丑)小姐是深闰的处子，如何说起断弦来？(旦)我洞房曾会招商店，爹爹锦旋，途中偶见，霎时间拆散了鸳鸯伴。媒婆，休要递丝鞭，我甘心守节，誓不再移天。(丑)小姐，这是父命君恩，一定还要谐个佳偶。【前腔】(小旦)媒婆，你也听我道，那日涉风烟，望关山路八千，乱军中不见了哥哥面。幸夫人见怜，将奴身保全。胜似嫡亲，相待恩非浅。今日递丝鞭，我红生羞脸，黄色上眉间。(外)媒婆休要多言，疾忙递丝鞭去。【前腔】(丑)钧命敢迟延。这姻缘非偶然，匪媒弗克成姻眷，调和两边并无一言。人间第一要行方便，今日递丝鞭，仙郎肯受，多赠贯头钱。(外)媒婆，还有一件，恐二位状元不知小姐媸妍，将这真容与他看去。(丑)理会得。(外)凭媒选日递丝鞭，(老旦)招赘新科两状元。(末)时人莫讶登科早，(丑)只为嫦娥爱少年。第三十六出推就红丝【风入松】(生上)同声相应气相求，同占鳌头。(小生上)追思往事皆成谬，伤情处不堪回首！(合)幸喜声名贵显，相期黼黻皇猷。(小生)哥哥，且喜双桂联芳，已遂凌云之志，行看两葵并秀，同倾向日之诚。(生)兄弟，所喜者志得意满，身显名扬；所悲者，家园荡废，琴瑟凄凉。(小生)哥哥，这几件都不打紧，兄弟一门良贱，三百余口，尽被聂贾列无辜杀戮，止逃得兄弟一身。幸得恩兄搭救，戴天之仇未报，再生之恩未酬。哥哥，这些小事，何足挂念。【胜葫芦】(末、丑上)圣主忧虞及大臣，因无子继家门。二女如花，未曾谐秦晋，特来说合，两两仙郎共成亲。此间正是文武状元寓所，不免径入。二位老爷，官媒婆、院子叩头。(生、小生)你两个从何而来？有何说话？(末、丑)我两人是王尚书府中来的。一来奉天子洪恩，二来领尚书严命，特来递送丝鞭，请二位老爷同谐佳偶。(小生收科。末、丑)二位小姐真容在此，状元请看。(生看沉吟悲科。小生)哥哥，今日递送丝鞭，是个喜事，为何堕下泪来？(生)兄弟，你自受了丝鞭，我断然不受。(小生)请问哥哥，为何不受？【集贤宾】(生)那时挈家逃难走，正鬼哭神愁，喊杀声如雷军马骤，乱荒荒过壑经丘。妹子瑞莲呵！相失在后，寻讨处不知所有，难措手。忽有人同声相应，同气相求。(小生)向日山寨中见的嫂嫂，想就是了。【前腔】(生)途中见时虽厮守，犹觉满面娇羞。到得磁州广阳镇招商店中呵！直待媒妁之言成配偶。不意他父亲王尚书，缉探虎狼军，回到招商店中，遇见是他女儿，竟自夺回去了。(小生)哥哥，你那时怎割舍得他去！(生)病恹恹无计相留。(小生)若是小弟，一定与他厮闹一场。(生)他是尚书，我是穷儒。怎敢与他龙争虎斗？(小生)别后曾有音信么？(生)分别后知他安否！(小生)如今圣旨议亲，怎辞得他？(生)恩德厚，有何颜再配鸾俦。【琥珀猫儿堕】(小生)听哥说罢，方识此根由。这是王尚书，招商店也是王尚书。有事可疑。哥哥，破镜重圆从古有，何须疑虑反生愁？(生)兄弟，断无此事，不可错疑了。(小生)不谬。重整备乘龙花烛风流。(末、丑背科)好怪好怪，小姐又说招商店有了丈夫，不肯再嫁，状元又说招商店有了妻室，不肯重婚。【前腔】(末、丑)正是义夫节妇，语意两相投，多应是有分姻缘当辏偶。状元老爷，此情分付与东流。休休，把旧恨新愁一笔都勾！(生)媒婆院公，烦你多多拜上老爷，断然不敢奉命。(末)事迹相同说不差，(丑)这般异事实堪夸；(小生)落花有意随流水，(生)流水无情恋落花。第三十七出官媒回话【似娘儿】(外上)姻事未和谐，媒婆去不见回来。(老旦上)教人望眼悬悬待。(合)玉音已降，冰人已遣，汗简何乖。(外)夫人，昨遣官媒婆院子，到文武状元寓所，递送丝鞭，为何不见回报？(末、丑上)指望将心托明月，谁知明月照沟渠，个中一段姻缘事，对面相逢总不知。老爷、老夫人，官媒婆、院子叩头。(外)媒婆、院子回来了，二位状元受了丝鞭否？(末、丑)奉天子洪恩，领老爷严命，去到状元寓所说亲。那武状元欣然领纳，并不推辞；只有文状元不肯应承，再三劝他，方把真情说出来。(外)他怎么说？【啄木鸟】(末、丑)他说遭离乱，值变迁，民庶逃生离故园；兄携妹远涉风烟，乱纷纷戈戟森然，喊杀中妹子忽不见，前村后陌都寻遍，声唤多娇蒋瑞莲。(外)那时寻见也未？【前腔】(末、丑)兄寻妹，涕泪涟。忽听得悠悠声应远，只道是妹见哥哥，却原来错认陶潜。那女子呵，他娘儿拆散中途畔，叫声应声随呼唤。(外)那女子怎么应他？(末、丑)那女子叫名瑞兰，与瑞莲声音厮类。名韵相同事偶然。(外)那女子失散了母亲，在途路上单身不便了。【三段子】(末、丑)欲随向前，男女辈同行未便，欲落所边，乱军中污辱未免。说只得做兄妹同行呵。相随同到招商店，主人翁作伐谐姻眷。那其问状元染病，正仗那娘子扶持，不意他岳丈相逢拆散锦鸳。(外)夫人，有这等奇事！【前腔】(老旦)孩儿瑞兰，与伊妻名儿一般；孩儿瑞莲，与伊妹名非两般。我中都路母子曾失散，你招商店父子重相见，事迹相同岂偶然？老相公，事在如今，却怎生是好？【滴溜子】(外)我有一个道理：明日里，明日里，小设酒筵；媒婆去，媒婆去，传语状元，既然他心中不愿，如何强逼他谐缱绻。(老旦)既如此，你请他来怎么？(外)请来饮酒之间呵，先教他妹子在堂前，隔帘认看。(老旦)此计甚好。【尾声】(外)相逢到此缘非浅，真与假明朝便见。你二人传语状元，亲事不敢相扳，只请枉临一会，再无他意。望勿推辞，特请他来赴宴。(外)明日宴佳宾，(老旦)须知假与真。(末)殷勤藉红叶，(丑)寄与有情人。第三十八出请谐伉俪(净上)有福之人人伏事，无福之人伏事人。自家乃蒋状元府中使用的便是。蒙状元钧旨，着俺打扫画堂，整理琴书清玩，铺设已完，不免在此伺候。【玩仙灯】(生上)有事挂心怀，好一似和钩吞线。忆自离家几变更，此身须在亦堪惊，东边日出西边雨，道是无情却有情。昨为王尚书遣官媒婆、院子来此说亲，教我越加烦恼，不知甚日，方得我娇妻的音耗。唉！不免将琴书消遣一番则个。【懒朝天】一自瑶琴操离鸾，眼底知音少，不与弹。今朝拂试锦囊看雪窗寒，伤心一曲倚栏干，续关雎调难。【懒画眉】(末、丑上)空劳仙子下天台，何意刘郎事不谐？状元老爷，官媒婆、院子叩头。(生)二人因甚去还来？(末、丑)早成就了合欢带，管取州逢笑口开。(生)媒婆、院子，我昨日已烦你拜上老爷，这亲事断然不敢奉命。(末、丑)禀状元老爷知道，家老爷多多拜上，姻缘之事，不敢强扳；久仰状元老爷才高貌美，只请枉临一会，再无他意。(生)既如此，我少不得来参拜你老爷，你二人先去。我随后就来也。(末、丑)回去禀复老爷，扫门拱候。(生)相府玳筵开，(丑)珍馐百味排，(末)扫门端拱立，专待状元来。　\r\n第三十九出天凑姻缘【卜算子】(外上)一段好姻缘，说起难抛下。今朝开宴特相邀，试问真和假。昨日已遣官媒婆、院子去请状元来此会宴，安排酒肴，不知完备未曾？院子那里？(末上)堂上呼双字，阶前应一声。覆老爷，有何分付？(外)筵席完备了未？(末)完备多时了。(外)快去请张都督老爷来陪宴。(末)小人已曾去请，说就来。(净上)闻呼即至，有请当来，通报。(末)禀老爷，张老爷到了。(外)张大人请。(净)老司马请。(外)寒舍。(净)请了，老司马拜揖。(外)张大人拜揖。(净)老司马今日相招，不知有何见教？(外)老夫今日小设，非为别事，只因当初老夫缉探虎狼军，正值迁都世乱之时，老妻带领小女瑞兰，前往京师躲避，行至中途，被军马赶散，母子分离，已后老夫回到磁州广阳镇招商店中，遇见小女，随着一个秀才为伴，老夫一时气忿，不曾问得详细，撇了那秀才，领了女儿回京。如今蒙圣恩将小女招赘今科状元为婿，昨遣官媒婆、院子去递丝鞭，那状元说有了妻室，不肯领受。已后官媒再三勤勉，始说出真情。这状元就是招商店中那秀才。(净)有这等奇事？(外)还有一件，当初老妻途中失了小女时节，叫名寻问，忽有一个女儿叫名瑞莲，与小女名韵相同，向前答应。老妻见他是好人家儿女，带回来，就认他做女儿。此女又是状元的妹子。(净)有这等事，一发奇了。(外)老夫疑信之间，未可就令小女与他厮见，今日聊设一个小筵，请状元到此，着他妹子隔帘觑认，故此特屈张大人相陪。(净)这个当得。(外)院子，状元来时，即便通报。(末)理会得。【前腔】(生上)仙子宴瑶池，青鸟书传送，道是无情却有情，既信犹疑梦。(末)禀老爷，状元到了。(外)快请。(末)有请。(外)状元请。(生)老先生请。(净)还是大人先请。(生)不敢，还是老先生请，学生焉敢。(外)僭了。(生)老先生拜揖。(外)状元拜揖。(净)状元大人拜揖。(生)老先生拜揖。(外)状元请坐。(生)学生侍坐。(外)岂有此礼！请。(生)告坐了。(净)状元大人，老司马小姐奉圣旨招阁下为婿，为何不肯应承？(生)二位老先生听禀。【山坡羊】那日因遭兵燹，兄妹移家迁汴，乱军中拆散雁行，两下里追寻不见，叫瑞莲，有个佳人忽偶然。(净)那佳人怎么就肯答应？(生)那佳人叫名瑞兰，与瑞莲声音厮类，故应错了。(净)既如此，曾与他配合也不曾？(生)相随同到招商店，合卺曾凭媒妁言，交欢，谁知一病缠？学生正染病间，被他父亲--也是王尚书--偶然遇见，夺回去了。(净)咳！这个天杀的老忘八！(生)堪怜，分开凤与鸾。(净)那是一时的事，也抛撇得下了。今日相府认亲，状元大人如何再三不允？【前腔】(生)佩德衔恩非浅，别后心常怀念。(外)今日之事，非是老夫强逼，只是圣意如此，不敢有违。(生)纵有胡阳公主，那宋弘呵，怎做得亏心汉。(净)状元大人，你如此说，终不然终身不娶不成？(生)石可转，吾心到底坚。(净)成就了此亲，享荣华，受富贵，有何不可？(生)贪豪恋富，怎把人伦变？为学须当慕圣贤。(净)这是官里与你说亲，姻缘非浅！(生)姻缘难把鸾胶续断弦。(净)状元大人，请受了丝鞭罢。(生)丝鞭，辜负嫦娥爱少年。(老旦、小旦上，看科。老旦)孩儿，这可是你哥哥？(小旦)呀！正是我的哥哥。(见科)【哭相思】(生、小旦)兄妹当初两分散，谁知此地重相见？(净)这个是谁？(外)这就是状元的妹子。(净)果有这等异事！老天告回，即办尺头羊酒来作贺老司马。(下。生)妹子，你如何得到这里？【香柳娘】(小旦)想当初难中，想当初难中，与哥哥分散，孤身途路谁相盼。幸夫人见怜，幸夫人见怜，相挈在身边，慈悲做方便。与亲生女儿，与亲生女儿，相看一般，喜今朝重见！【前腔】(生)叹兄南妹北，叹兄南妹北，无由会面，你身有托吾无伴；绕山坡叫转，绕山坡叫转，蓦地遇蝉娟，天教遂姻眷。奈时乖运蹇，奈时乖运蹇，一别数年，存亡未判。(小旦)哥哥，嫂嫂也在这里。(生)如今在那里？【五更转】(小旦)你望故人如天远，相逢在目前。(生)妹子，你为何认得嫂嫂？(小旦)闺中小姐，曾会你在招商店，拜月亭前，说出心愿。(生)你莫非差了？(小旦)乡贯同，名字真，非讹舛，爹爹、母亲望乞垂怜见，早使相逢，不索留恋。待我请嫂嫂来。姐姐有请。【似娘儿】(旦上)梦里流莺声尚在，出兰房风翻佩带。(小旦)姐姐，文状元正是我的哥哥。(旦)呀！在那里？(相见科)【哭相思】(生)一别招商已数年，今朝重续旧姻缘，贞心一片如明月，映入清波到底圆。【五更转】(旦)你的病未痊，我却离身畔，心中常挂牵。(生)苍天保佑，保佑身康健。与那结义兄弟呵，武举文科，同登魁选，蒙圣恩特议亲，岂吾愿！(合)相逢到此，到此真希罕。喜动离怀，笑生愁脸。(外、老旦)孩儿，贤婿，不必说了。孩儿回归香阁，重整新妆；状元且到书院，换了服色，即同武状元与瑞莲孩儿成亲便了。(生、旦)天遣偶相逢，(小旦)浑疑是梦中，(外)门阑多喜气，(老旦)女婿近乘龙。第四十出洛珠双合(外、老旦吊场)院子，快去唤宾相过来。(末)宾相走动。(净上)全仗周孔礼乐，来成秦晋欢娱。大叔通报。(末)老爷着你进去。(净)老爷，老夫人，宾相叩头。(外)起来，今日是黄道吉日，我与二位小姐招赘文武状元，你与我赞礼成亲，多说些利市言语，重重赏你。(净)理会得。(请科)【恋芳春】(生、小生上)宝马骄嘶，香车毕集，灯光如昼通明。(旦、小旦上)彷佛天台刘阮，仙子相迎。(合)夙世姻缘已定，昔离别今成欢庆；相随美满夫妻，强如鸾凤和鸣。(净赞礼拜撒帐科。生、小生把酒科)【画眉序】文武掇巍科，丹桂高攀近嫦娥。喜莺迁乔木，凤止高柯；十年探孔孟心传，一旦试孙吴家学。(合)画堂花烛光摇处，一派乐声喧和。【前腔】(旦、小旦)萍梗逐风波，岂料姻缘在卑末，似瓜缠葛藟，松附丝萝。几年间破镜重圆，今日里断钗重合。(合前)【前腔】(外、老旦)两国罢干戈，民庶安生绝烽火；幸阳春忽布，网罗消磨；昨朝羡锦夺标头，今夜喜红丝牵巾莫。(合前)【滴溜子】(末捧诏上)一封的，一封的，传达圣聪；天颜喜，天颜喜，满门诏封。九重红云簇拥，龙章出凤墀，蒙恩受宠。五拜山呼，稽首鞠躬。奉天承运皇帝诏曰：夫妇乃人伦所重，节义为世教所关；迩者世际阽危，失之者众矣。兹尔文科状元蒋世隆，讲婚礼于急遽之时，从容不苟；妻王瑞兰，待媒妁于流离之际，贞节自持。夫不重婚，尚宋弘之高谊；妇不再嫁，迈令女之清风。使乐昌之破镜重圆，致陶谷之断弦再续。兵部尚书王镇，保邦致治，有拨乱反正之才；解组归闲，无贪位慕禄之行。陀满兴福出自忠良，实非反叛。父遭排摈，朕实悔伤；萌蘖尚存，天意有在。今尔荣魁武榜，互结姻缘。蒋世隆授开封府尹，妻王氏封懿德夫人。陀满兴福世袭昭勇将军，妻蒋氏封顺德夫人。尚书王镇，岁支粟帛，与见任同。呜呼！彝伦攸序，尔宜钦哉！谢恩！(众)万岁，万岁，万万岁！【望吾乡】(众)仰圣瞻天恩，光照绮筵。花枝掩映春风面，女貌郎才真堪羡。天遣为姻眷，双飞鸟，并蒂莲，今朝得遂平生愿。【皂罗袍】向日銮舆迁汴，正土崩瓦解，士庶纷然。人于颠沛节难全，坚金百炼终无变。娘儿兄妹，流离播迁，断而还续，破而复圆，义夫节妇人间鲜。【排歌】今日相逢，三生有缘，文兄武弟襟联，乔公二女正芳年，孙策周瑜德并贤。夫荣耀，妻贵显，宫花如锦酒如泉。风流事，著简编，传奇留与后人传。【前腔】(外、老旦)吾年老雪满颠，无子承家业，晨昏每忧煎。且喜东床中选，雀屏中目，一双白璧种蓝田，百岁夫妻今美满。山中相，地上仙，人间诸事不萦牵。垆边醉，瓮底眠，从今不惜杖头钱。【金钱花】(众)翰林史笔如椽，如椽；倒流三峡词源，词源。撮成离合与悲欢。千百载，永流传；千百载，永流传。【前腔】铁球漾在江边，江边；终须到底团圆，团圆。戏文自古出梨园。今夜里且欢散，明日里再敷演，明日里再敷演。自来好事最多磨，天与人违奈若何？拜月事前愁不浅，招商店内恨偏多。乐极悲生从古有，分开复合岂今讹？风流事载风流传，太平人唱太平歌。"},
{"title": "过邯郸县", "author": "尹耕", "dynasty": "明代", "content": "秦兵百万气连云，屋瓦邯郸震欲焚。千载尚留城市在，士人争说信陵君。 "},
{"title": "秋望", "author": "李梦阳", "dynasty": "明代", "content": "黄河水绕汉宫墙，河上秋风雁几行。客子过壕追野马，将军弢箭射天狼。黄尘古渡迷飞挽，白月横空冷战场。闻道朔方多勇略，只今谁是郭汾阳。 "},
{"title": "送天台陈庭学序", "author": "宋濂", "dynasty": "明代", "content": "　　西南山水，惟川蜀最奇。然川中州万里，陆有剑阁栈道之险，水有瞿塘、滟滪之虞。跨马行，则篁竹间山高者，累旬日不见其巅际。临上而俯视，绝壑万仞，杳莫测其所穷，肝胆为之悼栗。水行，则江石悍利，波恶涡诡，舟一失势尺寸，辄糜碎土沉，下饱鱼鳖。其难至如此。故非仕有力者，不可以游；非材有文者，纵游无所得；非壮强者，多老死于其地。嗜奇之士恨焉。\r\n　　天台陈君庭学，能为诗，由中书左司掾，屡从大将北征，有劳，擢四川都指挥司照磨，由水道至成都。成都，川蜀之要地，扬子云、司马相如、诸葛武侯之所居，英雄俊杰战攻驻守之迹，诗人文士游眺饮射赋咏歌呼之所，庭学无不历览。既览必发为诗，以纪其景物时世之变，于是其诗益工。越三年，以例自免归，会予于京师；其气愈充，其语愈壮，其志意愈高；盖得于山水之助者侈矣。\r\n　　予甚自愧，方予少时，尝有志于出游天下，顾以学未成而不暇。及年壮方可出，而四方兵起，无所投足。逮今圣主兴而宇内定，极海之际，合为一家，而予齿益加耄矣。欲如庭学之游，尚可得乎？\r\n　　然吾闻古之贤士，若颜回、原宪，皆坐守陋室，蓬蒿没户，而志意常充然，有若囊括于天地者。此其故何也？得无有出于山水之外者乎？庭学其试归而求焉？苟有所得，则以告予，予将不一愧而已也！"},
{"title": "夏谷云泉", "author": "高棅", "dynasty": "明代", "content": "云影荡山翠，泉声乱溪端。长林无六月，萝薜生秋寒。"},
{"title": "牡丹亭记题词", "author": "汤显祖", "dynasty": "明代", "content": "　　天下女子有情，宁有如杜丽娘者乎！梦其人即病，病即弥连，至手画形容传于世而后死。死三年矣，复能溟莫中求得其所梦者而生。如丽娘者，乃可谓之有情人耳。情不知所起，一往而深。生者可以死，死可以生。生而不可与死，死而不可复生者，皆非情之至也。梦中之情，何必非真，天下岂少梦中之人耶？必因荐枕而成亲，待挂冠而为密者，皆形骸之论也。\r\n　　传杜太守事者，仿佛晋武都守李仲文、广州守冯孝将儿女事。予稍为更而演之。至于杜守收考柳生，亦如汉睢阳王收考谈生也。\r\n　　嗟夫，人世之事，非人世所可尽。自非通人，恒以理相格耳。第云理之所必无，安知情之所必有邪！"},
{"title": "寄夫", "author": "黄峨", "dynasty": "明代", "content": "雁飞曾不到衡阳，锦字何由寄永昌。三春花柳妾薄命，六诏风烟君断肠。曰归曰归愁岁暮，其雨其雨怨朝阳。相怜空有刀环约，何日金鸡下夜郎？"},
{"title": "咏独秀山", "author": "袁崇焕", "dynasty": "明代", "content": "玉笋瑶簪里，兹山出独群。南天撑一柱，其上有青云。"},
{"title": "龙潭夜坐", "author": "王守仁", "dynasty": "明代", "content": "何处花香入夜清？石林茅屋隔溪声。幽人月出每孤往，栖鸟山空时一鸣。草露不辞芒屦湿，松风偏与葛衣轻。临流欲写猗兰意，江北江南无限情。 "},
{"title": "螺川早发", "author": "王猷定", "dynasty": "明代", "content": "月落秋山晓，城头鼓角停。长江流远梦，短棹拨残星。露湿鸥衣白，天光雁字青。苍茫回首望，海岳一孤亭。"},
{"title": "感怀", "author": "文徵明", "dynasty": "明代", "content": "三十年来麋鹿踪，若为老去入樊笼。五湖春梦扁舟雨，万里秋风两鬓蓬。远志出山成小草，神鱼失水困沙虫。白头博得公车召，不满东方一笑中。"},
{"title": "长相思·秋眺", "author": "朱栴", "dynasty": "明代", "content": "水悠悠，路悠悠，隐隐遥山天尽头，关河又阻修。古兴州，古灵州，白草黄云都是愁，劝君休倚楼。 "},
{"title": "登岳阳楼望君山", "author": "杨基", "dynasty": "明代", "content": "洞庭无烟晚风定，春水平风如练净。君山一点望中青，湘女梳头对明镜。镜里芙蓉夜不收，水光山色两悠悠。直教流下春江去，消得巴陵万古愁。"},
{"title": "怀入山来所栖伏林谷三百里中小有丘壑辄畅然欣感各述以小诗得二十九首 其四 续梦庵", "author": "王夫之", "dynasty": "明代", "content": "旧梦已不续，无如新梦惊。溪云沾竹尾，滴沥过三更。"},
{"title": "观春雪", "author": "何景明", "dynasty": "明代", "content": "腾空布柔云，荡日溢繁吹。素雪千里来，飘扬九衢内。积阴改玄节，新阳献青岁。永辞寒卉寂，甘并春华媚。缤纷散广陌，皛耀敞尘界。既随游霰集，复与流飙会。临牖玩靡足，陟槛望逾迈。参差百甍接，崒屼层台对。佳人御棂轩，上客倚飞盖。旖旎结华缨，离簁飘素带。郢中有希倡，阳阿岂恒态。君胡慕高卧，沉冥独无类。"},
{"title": "登白云第一峰", "author": "王渐逵", "dynasty": "明代", "content": "石巘崚嶒倚碧虚，凭高一望意踟蹰。海涛东合地维缺，山势北来天拄孤。落日空台开霸业，断厓荒草暗王图。兴亡今古非吾事，惟爱春风长绿蒲。"},
{"title": "故园", "author": "王铎", "dynasty": "明代", "content": "转眼天寒气不齐，归心安敢说羁栖。故园墙北开梅蕊，几日河南罢鼓鼙。邙岭扑天余石马，巩云裹雪暗龙溪。新兵闻道三秦胜，次第兴师扫蒺藜。"},
{"title": "咏柳", "author": "杨慎", "dynasty": "明代", "content": "垂杨垂柳管芳年，飞絮飞花媚远天。金距斗鸡寒食后，玉蛾翻雪暖风前。别离江上还河上，抛掷桥边与路边。游子魂锁青塞月，美人肠断翠楼烟。"},
{"title": "送客入延绥", "author": "王铎", "dynasty": "明代", "content": "秦山东接太行山，山外黄河天际还。绿树连云看不尽，雁声飞过玉门关。"},
{"title": "近望牛头山", "author": "王铎", "dynasty": "明代", "content": "汉西郊野望牛头，滚滚寒牛万顷流。钟磬不关兴败事，藤萝犹挂古今愁。树连山色低秦塞，水带军声别阆州。割据雄图忧后日，夕阳无语下寒丘。"},
{"title": "蝴蝶洞", "author": "王铎", "dynasty": "明代", "content": "庄周已与蝶俱飞，说着遗衣事可疑。只怪山中蝴蝶洞，仙家四季总春时。 "},
{"title": "寒花葬志", "author": "归有光", "dynasty": "明代", "content": "　　婢，魏孺人媵也。嘉靖丁酉五月四日死。葬虚丘。事我而不卒，命也夫！\r\n　　婢初媵时，年十岁，垂双鬟，曳深绿布裳。一日天寒，爇火煮荸荠熟，婢削之盈瓯，予入自外，取食之，婢持去不与。魏孺人笑之。孺人每令婢倚几旁饭，即饭，目眶冉冉动，孺人又指予以为笑。\r\n　　回思是时，奄忽便已十年。吁，可悲也已！"},
{"title": "卜算子·秋色到空闺", "author": "夏完淳", "dynasty": "明代", "content": "秋色到空闺，夜扫梧桐叶。谁料同心结不成，翻就相思结。十二玉阑干，风动灯明灭。立尽黄昏泪几行，一片鸦啼月。 "},
{"title": "西河·金陵怀古次美成韵", "author": "彭孙贻", "dynasty": "明代", "content": "龙虎地，繁华六代犹记。红衣落尽，只洲前，一双鹭起，秦淮日夜向东流，澄江如练无际。白门外，枯杙倚，楼船朽橛难系。石头城坏，有燕子衔泥故垒。倡家犹唱后庭花，清商子夜流水。卖花声过春满市。闹红楼，烟月千里。春色岂关人世。任野棠无主，流莺成对，街入临春故宫里。 "},
{"title": "五更断魂曲", "author": "佚名", "dynasty": "明代", "content": "一更，愁起听初更，鼓正敲，心儿懊恼。想当初，开夜宴，何等奢豪。进羊羔，斟美酒，笙歌聒噪。如今寂廖荒店里，只好醉村醪。又怕酒淡愁浓也，怎把愁肠扫？二更，凄凉二更时，辗转愁，梦儿难就。想当初，睡牙床，锦绣衾绸。如今芦为帷，土为坑，寒风入牖。壁穿寒月冷，檐浅夜蛩愁。可怜满枕凄凉也，重起绕房走。三更，飘零夜将中，鼓咚咚，更锣三下。梦才成，又惊觉，无限嗟呀。想当初，势顷朝，谁人不敬？九卿称晚辈，宰相为私衙。如今势去时衰也，零落如飘草。四更，无望城楼上，敲四鼓，星移斗转。思量起，当日里，蟒玉朝天。如今别龙楼，辞凤阁，凄凄孤馆。鸡声茅店里，月影草桥烟。真个目断长途也，一望一回远。五更，荒凉闹攘攘，人催起，五更天气。正寒冬，风凛冽，霜拂征衣。更何人，效殷勤，寒温彼此。随行的是寒月影，吆喝的是马声嘶。似这般荒凉也，真个不如死！五更已到，曲终，魂断。"},
{"title": "虎丘记", "author": "袁宏道", "dynasty": "明代", "content": "　　虎丘去城可七八里，其山七高岩邃壑，独以近城故，箫鼓楼船，七日七之。凡月之夜，花之晨，雪之夕，游人往来，纷错如织，而中秋为尤胜。 \r\n　　每至是日，倾城阖户，连臂而至。衣冠士女，下迨蔀屋，莫不靓妆丽服，重茵累席，置酒交衢间。从千人石上至山门，栉比如鳞，檀板丘积，樽罍云泻，远而望之，如雁落平沙，霞铺江上，雷辊电霍，七得而状。 \r\n　　布席之初，唱者千百，声若聚蚊，不可辨识。分曹部署，竟以歌喉相斗，雅俗既陈，妍媸自别。未几而摇手顿足者，得数十人而已；已而明月浮空，石光如练，一切瓦釜，寂然停声，属而和者，才三四辈；一箫，一寸管，一人缓板而歌，竹肉相发，清声亮彻，听者魂销。比至夜深，月影横斜，荇藻凌乱，则箫板亦不复用；一夫登场，四座屏息，音若细发，响彻云际，每度一字，几尽一刻，飞鸟为之徘徊，壮士听而下泪矣。 \r\n　　剑泉深不可测，飞岩如削。千顷云得天池诸山作案，峦壑竞秀，最可觞客。但过午则日光射人，不堪久坐耳。文昌阁亦佳，晚树尤可观。而北为平远堂旧址，空旷七际，仅虞山一点在望，堂废已久，余与江进之谋所以复之，欲祠韦苏州、白乐天诸公于其中；而病寻作，余既乞归，恐进之之兴亦阑矣。山川兴废，信有时哉！ \r\n　　吏吴两载，登虎丘者六。最后与江进之、方子公同登，迟月生公石上。歌者闻令来，皆避匿去。余因谓进之曰：“甚矣，乌纱之横，皂隶之俗哉！他日去官，有不听曲此石上者，如月！”今余幸得解官称吴客矣。虎丘之月，不知尚识余言否耶？ "},
{"title": "【中吕】满庭芳·书虫", "author": "冯惟敏", "dynasty": "明代", "content": "蚕鱼虽小，咬文嚼字，有甚才学。绵缠纸里书中耗，占定窝巢。俺看他一生怕了，你钻他何日开交。听吾道：轻身儿快跑，捻着你命难饶！ "},
{"title": "观第五泄记", "author": "袁宏道", "dynasty": "明代", "content": "　　从山门右折，得石径。数步闻疾雷声，心悸。山僧曰：“此瀑声也。”\r\n　　疾趋，度石罅，瀑见。石青削，不容寸肤，三面皆郛立。瀑行青壁间，撼山掉谷，喷雪直下，怒石横激如虹，忽卷掣折而后注，水态愈伟，山行之极观也。\r\n　　游人坐欹岩下望，以面受沫，乍若披丝，虚空皆纬，至飞雨泻崖，而犹不忍去。\r\n　　暮归，各赋诗。所目既奇，思亦变幻，恍惚牛鬼蛇神，不知作何等语。时夜已午，虎之声，如在床几间。彼此谛观，须眉毛发，种种皆竖，俱若鬼矣。"},
{"title": "一剪梅·红满苔阶绿满枝", "author": "唐寅", "dynasty": "明代", "content": "红满苔阶绿满枝。杜宇声声，杜宇声悲。交欢未久又分离。彩凤孤飞，彩凤孤栖。别后相思是几时。后会难知，后会难期。此情何以表相思。一首情词，一首情诗。"},
{"title": "烛影摇红·辜负天工", "author": "夏完淳", "dynasty": "明代", "content": "辜负天工，九重自有春如重。佳期一梦断人肠，静倚银釭待。隔浦红兰堪采。上扁舟，伤心欸乃。梨花带雨，柳絮迎风，一番愁债。回首当年，绮楼画阁生光彩。朝弹瑶瑟夜银筝，歌舞人潇洒。一自市朝更改。暗销魂，繁华难再。金钗十二，珠履三千，凄凉千载。"},
{"title": "日登一览楼", "author": "陈子龙", "dynasty": "明代", "content": "危楼樽酒赋蒹葭，南望潇湘水一涯。云麓半涵青海雾，岸枫遥映赤城霞。双飞日月驱神骏，半缺河山待女娲。学就屠龙空束手，剑锋腾踏绕霜花。 "},
{"title": "王元章倒枝梅画", "author": "徐渭", "dynasty": "明代", "content": "皓态孤芳压俗姿，不堪复写拂云枝。从来万事嫌高格，莫怪梅花着地垂。"},
{"title": "桃源图", "author": "吴承恩", "dynasty": "明代", "content": "千载知经几暴秦，山中惟说避秦人。仙源错引渔舟入，恼乱桃花自在春。"},
{"title": "元宫词 其二十八", "author": "周宪王", "dynasty": "明代", "content": "官里前朝驾未回，六宫迎辇殿门开。帘前三寸宫鞵露，知是媆媆小姐来。"},
{"title": "过江", "author": "钱晔", "dynasty": "明代", "content": "江渚风高酒乍醒，川途乍乍正扬舲。浪花作雨汀烟湿，沙鸟迎人水气腥。三国旧愁春草碧，六朝遗恨晚山青。不须倚棹吹长笛，恐有蛟龙潜出听。"},
{"title": "咏牡丹", "author": "俞大猷", "dynasty": "明代", "content": "闲花眼底千千种，此种人间擅最奇。国色天香人咏尽，丹心独抱更谁知。"},
{"title": "观涨", "author": "李贽", "dynasty": "明代", "content": "雨意独悠悠，河头不断流。三辰犹滞此，几日到神州？踟蹰横渡口，彳亍上滩舟。身世若斯耳，老翁何所求。"},
{"title": "长相思·秋风清", "author": "李攀龙", "dynasty": "明代", "content": "秋风清，秋月明。叶叶梧桐槛外声。难教归梦成。砌蛩鸣，树鸟惊。塞雁行行天际横。偏伤旅客情。"},
{"title": "题沙溪驿", "author": "刘基", "dynasty": "明代", "content": "涧水弯弯绕郡城，老蝉嘶作车轮声。西风吹客上马去，夕阳满川红叶明。"},
{"title": "任光禄竹溪记", "author": "唐顺之", "dynasty": "明代", "content": "　　余尝游于京师侯家富人之园，见其所蓄，自绝徼海外奇花石无所不致，而所不能致者惟竹。吾江南人斩竹而薪之，其为园，亦必购求海外奇花石，或千钱买一石、百钱买一花，不自惜。然有竹据其间，或芟而去焉，曰：“毋以是占我花石地。”而京师人苟可致一竹，辄不惜数千钱；然才遇霜雪，又槁以死。以其难致而又多槁死，则人益贵之。而江南人甚或笑之曰：“京师人乃宝吾之所薪。”呜呼！奇花石诚为京师与江南人所贵。然穷其所生之地，则绝徼海外之人视之，吾意其亦无以甚异于竹之在江以南。而绝徼海外，或素不产竹之地，然使其人一旦见竹，吾意其必又有甚于京师人之宝之者。是将不胜笑也。语云：“人去乡则益贱，物去乡则益贵。”以此言之，世之好丑，亦何常之有乎！\r\n　　余舅光禄任君治园于荆溪之上，遍植以竹，不植他木。竹间作一小楼，暇则与客吟啸其中。而间谓余曰：“吾不能与有力者争池亭花石之胜，独此取诸土之所有，可以不劳力而蓊然满园，亦足适也。因自谓竹溪主人。甥其为我记之。”余以谓君岂真不能与有力者争，而漫然取诸其土之所有者？无乃独有所深好于竹，而不欲以告人欤？昔人论竹，以为绝无声色臭味可好。故其巧怪不如石，其妖艳绰约不如花。孑孑然有似乎偃蹇孤特之士，不可以谐于俗。是以自古以来，知好竹者绝少。且彼京师人亦岂能知而贵之？不过欲以此斗富，与奇花石等耳。故京师人之贵竹，与江南人之不贵竹，其为不知竹一也。\r\n　　君生长于纷华而能不溺乎其中，裘马、僮奴、歌舞，凡诸富人所酣嗜，一切斥去。尤挺挺不妄与人交，凛然有偃蹇孤特之气，此其于竹，必有自得焉。而举凡万物可喜可玩，固有不能间也欤？然则虽使竹非其土之所有，君犹将极其力以致之，而后快乎其心。君之力虽使能尽致奇花石，而其好固有不存也。嗟乎！竹固可以不出江南而取贵也哉！吾重有所感矣！"},
{"title": "龙潭夜坐", "author": "王守仁", "dynasty": "明代", "content": "何处花香入夜清？石林茅夜隔溪声。幽人月出每孤往，栖鸟山空时一鸣。草露不辞芒屦湿，松风偏与葛衣轻。临流欲写猗兰意，江北江南无限情。 "},
{"title": "菩萨蛮·越城晚眺", "author": "刘基", "dynasty": "明代", "content": "西风吹散云头雨，斜阳却照天边树。树色荡湖波，波光艳绮罗。征鸿何处起，点点残霞里。月上海门山，山河莽苍间。"},
{"title": "贺九寺", "author": "王铎", "dynasty": "明代", "content": "树合若无路，傍寻有寺通。远鸦翻夕景，一雁压春风。石面雷批壑，松腰水掣空。凭栏疑日月，不似楚吴中。"},
{"title": "日登一览楼", "author": "陈子龙", "dynasty": "明代", "content": "危楼樽酒赋蒹葭，南望潇蒹水一涯。云麓半涵青海雾，岸枫遥映赤城霞。双飞日月驱神骏，半缺河山待女娲。学就屠龙空束手，剑锋腾踏绕霜花。 "},
{"title": "得献吉江西书", "author": "何景明", "dynasty": "明代", "content": "近得浔阳江上书，遥思李上更愁予。天边魑魅窥人过，日暮鼋鼍傍客居。鼓柁湘江应未得，买田阳羡定何如？他年淮水能相访，桐柏山中共结庐。"},
{"title": "闻都城渴雨时苦摊税", "author": "汤显祖", "dynasty": "明代", "content": "五风十雨亦为褒，薄夜焚香沾御袍。当知雨亦愁抽税，笑语江南申渐高。 "},
{"title": "记王忠肃公翱三事", "author": "崔铣", "dynasty": "明代", "content": "　　公一女，嫁为畿辅某官某妻。公夫人甚爱女，每迎女，婿固不遣，恚而语女曰：“而翁长铨，迁我京职，则汝朝夕侍母；且迁我如振落叶耳，而固吝者何？”女寄言于母。夫人一夕置酒，跪白公。公大怒，取案上器击伤夫人，出，驾而宿于朝房，旬乃还第。婿竟不调。\r\n　　公为都御使，与太监某守辽东。某亦守法，与公甚相得也。后公改两广，太监泣别，赠大珠四枚。公固辞。太监泣曰：“是非贿得之。昔先皇颁僧保所货西洋珠于侍臣，某得八焉，今以半别公，公固知某不贪也。”公受珠，内所著披袄中，纫之。后还朝，求太监后，得二从子。公劳之曰：“若翁廉，若辈得无苦贫乎？”皆曰：“然。”公曰：“如有营，予佐尔贾。”二子心计，公无从办，特示故人意耳。皆阳应曰：“诺。”公屡促之，必如约。乃伪为屋券，列贾五百金，告公。公拆袄，出珠授之，封识宛然。"},
{"title": "石将军战场歌", "author": "李梦阳", "dynasty": "明代", "content": "清风店南逢父老，告我己巳年间事。店北犹存古战场，遗镞尚带勤王字。忆昔蒙尘实惨怛，反覆势如风雨至。紫荆关头昼吹角，杀气军声满幽朔。胡儿饮马彰义门，烽火夜照燕山云。内有于尚书，外有石将军。石家官军若雷电，天清野旷来酣战。朝廷既失紫荆关，吾民岂保清风店。牵爷负子无处逃，哭声震天风怒号。儿女床头伏鼓角，野人屋上看旌旄。将军此时挺戈出，杀敌不异草与蒿。追北归来血洗刀，白日不动苍天高。万里烟尘一剑扫，父子英雄古来少。单于痛哭倒马关，羯奴半死飞狐道。处处欢声噪鼓旗，家家牛酒犒王师。休夸汉室嫖姚将，岂说唐家郭子仪。沉吟此事六十春，此地经过泪满巾。黄云落日古骨白，沙砾惨淡愁行人。行人来折战场柳，下马坐望居庸口。却忆千官迎驾初，千乘万骑下皇都；乾坤得见中兴主，日月重开载造图。枭雄不数云台士，杨石齐名天下无！呜呼杨石今已无，安得再生此辈西备胡。"},
{"title": "不足歌", "author": "朱载育", "dynasty": "明代", "content": "终日奔波只为饥，方才一饱便思衣；衣食两般皆俱足，又思娇娥美貌妻；娶得美妻生下子，恨无田地少根基；良田置的多广阔，出门又嫌少马骑；槽头扣了骡和马，恐无官职被人欺；七品县官还嫌小，又想朝中挂紫衣；一品当朝为宰相，还想山河夺帝基；.心满意足为天子，又想长生不老期；一旦求得长生药，再跟上帝论高低。不足不足不知足，人生人生奈若何？若要世人心满足，除非南柯一梦兮。"},
{"title": "妾薄命", "author": "袁宏道", "dynasty": "明代", "content": "落花去故条，尚有根可依。妇人失夫心，含情欲告谁？灯光不到明，宠极心还变。只此双蛾眉，供得几回盼。看多自成故，未必真衰老。辟彼数开花，不若初生草。织发为君衣，君看不如纸。割腹为君餐，君咽不如水。旧人百宛顺，不若新人骂。死若可回君，待君以长夜。"},
{"title": "寄夫", "author": "黄峨", "dynasty": "明代", "content": "雁飞曾不到衡阳，锦字何衡寄永昌。三春花柳妾薄命，六诏风烟君断肠。曰归曰归愁岁暮，其雨其雨怨朝阳。相怜空有刀环约，何日金鸡下夜郎？"},
{"title": "蔽月山房", "author": "王守仁", "dynasty": "明代", "content": "山近月远觉月小，便道此山大于月。若有人眼大如天，当见山高月更阔。"},
{"title": "得献吉江西书", "author": "何景明", "dynasty": "明代", "content": "近得浔阳江上书，遥思李白更愁予。天边魑魅窥人过，日暮鼋鼍傍客居。鼓柁湘江应未得，买田阳羡定何如？他年淮水能相访，桐柏山中共结庐。"},
{"title": "钱塘东望有感", "author": "陈子龙", "dynasty": "明代", "content": "清溪东下大江回，立马层崖极望哀。晓日四明霞气重，春潮三浙浪云开。禹陵风雨思王会，越国山川出霸才。依旧谢公携伎处，红泉碧树待人来。"},
{"title": "观德亭记", "author": "王阳明", "dynasty": "明代", "content": "　　君子之于射也，内志正，外体直，持弓矢审固，而后可以言中，故古者射以观德。德也者，得之于其心也，君子之学，求以得之于其心，故君子之于射以存其心也。是故躁于其心者其动妄，荡于其心者其视浮，歉于其心者其气馁，忽于其心者其貌惰，傲于其心者其色矜，五者，心之不存也。不存也者，不学也。\r\n　　君子之学于射，以存其心也，是故心端则体正，心敬则容肃，心平则气舒，心专则视审，心通故时而理，心纯故让而恪，心宏故胜而不张、负而不驰，七者备而君子之德成。\r\n　　君子无所不用其学也，于射见之矣。故曰：为人君者以为君鹄，为人臣者以为臣鹄，为人父者以为父鹄，为人子者以为子鹄。射也者，射己之鹄也，鹄也者，心也，各射己之心也，各得其心而已。故曰：可以观德矣。作《观德亭记》。"},
{"title": "减字木兰花", "author": "汪洋", "dynasty": "明代", "content": "风声掬冷，暮雨飞垂灯若病。怕忆春深，揖别杨花梦更森。星窥屋漏，难握寒萤光一绺。露湿行人，远涧松明寂寂焚。"},
{"title": "乡人至夜话", "author": "李昌祺", "dynasty": "明代", "content": "形容不识识乡音，挑尽寒灯到夜深。故旧凭君休更说，老怀容易便沾襟。"},
{"title": "先妣事略", "author": "归有光", "dynasty": "明代", "content": "　　先妣周孺人，弘治元年二月二十一日生。年十六年来归。逾年生女淑静，淑静者大姊也；期而生有光；又期而生女子，殇一人，期而不育者一人；又逾年生有尚，妊十二月；逾年，生淑顺；一岁，又生有功。有功之生也，孺人比乳他子加健。然数颦蹙顾诸婢曰：“吾为多子苦！”老妪以杯水盛二螺进，曰：“饮此，后妊不数矣。”孺人举之尽，喑不能言。\r\n　　正德八年五月二十三日，孺人卒。诸儿见家人泣，则随之泣。然犹以为母寝也，伤哉！于是家人延画工画，出二子，命之曰：鼻以上画有光，鼻以下画大姊。以二子肖母也。\r\n　　孺人讳桂。外曾祖讳明。外祖讳行，太学生。母何氏，世居吴家桥，去县城东南三十里；由千墩浦而南，直桥并小港以东，居人环聚，尽周氏也。外祖与其三兄皆以资雄，敦尚简实；与人姁姁说村中语，见子弟甥侄无不爱。\r\n　　孺人之吴家桥则治木绵；入城则缉纑，灯火荧荧，每至夜分。外祖不二日使人问遗。孺人不忧米盐，乃劳苦若不谋夕。冬月炉火炭屑，使婢子为团，累累暴阶下。室靡弃物，家无闲人。儿女大者攀衣，小者乳抱，手中纫缀不辍。户内洒然。遇僮奴有恩，虽至棰楚，皆不忍有后言。吴家桥岁致鱼蟹饼饵，率人人得食。家中人闻吴家桥人至，皆喜。有光七岁，与从兄有嘉入学，每阴风细雨，从兄辄留，有光意恋恋，不得留也。孺人中夜觉寝，促有光暗诵《孝经》即熟读，无一字龃龉，乃喜。\r\n　　孺人卒，母何孺人亦卒。周氏家有羊狗之痾。舅母卒，四姨归顾氏，又卒，死三十人而定。惟外祖与二舅存。\r\n　　孺人死十一年，大姊归王三接，孺人所许聘者也。十二年，有光补学官弟子，十六年而有妇，孺人所聘者也。期而抱女，抚爱之，益念孺人。中夜与其妇泣，追惟一二，仿佛如昨，馀则茫然矣。世乃有无母之人，天乎？痛哉！"},
{"title": "烛影摇红", "author": "汪洋", "dynasty": "明代", "content": "刬地繁樱，柳绵吹淡春无力。燕泥犹笑未归人，强作游青客。呷酒心情再觅，怯东园、芳期悄隔。黏堤灯火，入障孤云，一窗月黑。独醒鱼龙，背人暗把茫茫测。清宵移枕听梁州，声咽难成笛。梦里零星异陌，望高楼、森森立笔。写成微雨，约住梅英，帘儿飘湿。"},
{"title": "春草", "author": "杨基", "dynasty": "明代", "content": "嫩绿柔香远更浓，春来无处不茸茸。六朝旧恨斜阳里，南浦新愁细雨中。近水欲迷歌扇绿，隔花偏衬舞裙红。平川十里人归晚，无数牛羊一笛风。"},
{"title": "雪夜感怀", "author": "吴殳", "dynasty": "明代", "content": "酒尽灯残夜二更，打窗风雪映空明。驰来北马多骄气，歌到南风尽死声。海外更无奇事报，国中惟有旅葵生。不知冰冱何时了，一见梅花眼便清。"},
{"title": "雨余小步", "author": "王夫之", "dynasty": "明代", "content": "莲花莲叶柳塘西，疏雨疏风斜照低。竹箨冠轻容雪鬓，桃枝杖滑困春泥。垂虹疑饮双溪水，砌草新添一寸荑。不拟孤山闲放鹤，鹁鸠恰恰向人啼。"},
{"title": "夏日登易氏万卷楼用唐韵", "author": "王阳明", "dynasty": "明代", "content": "高楼六月自生寒，沓嶂峰回拥碧阑。久客已忘非故土，此身兼喜是闲官。幽花傍晚烟初暝，深树新晴雨未干。极目海天家万里，风尘关塞欲归难。 "},
{"title": "抛球乐 雷夜", "author": "汪洋", "dynasty": "明代", "content": "枕雨危巢夜裂罂。帘中楼影互青冥。一怀冷月灯滋梦，烟泊荒洲恍有声。珍重庭花曲，底是春尘醉易醒。"},
{"title": "独坐", "author": "李贽", "dynasty": "明代", "content": "有客开青眼，无人问落花。暖风熏细草，凉月照晴沙。客久翻疑梦，朋来不忆家。琴书犹未整，独坐送残霞。 "},
{"title": "金菊对芙蓉 宿梅里雪山雨崩村", "author": "汪洋", "dynasty": "明代", "content": "夜钝藏声，灯幽迸焰，湛霄抛雨无心。看经幡失雾，月上青林。雪痕依约寒云里，待磨洗、山脊森森。江喧岸惧，墙颓光裂，都入虚衾。西牖恍见飞禽。怅花梢立露，荒梦难寻。正临渊冻驿，羊齿丛深。一樽弃我如尸卧，魇愁魄、睡老春阴。宵阑似水，轻烟笼屋，人影沉沉。"},
{"title": "宴清都 西历新岁", "author": "汪洋", "dynasty": "明代", "content": "夜重歌尘悄。疏星炯、淡云归去人杳。冰蟾影乱，虚栏铎冷，寄身浮岛。灯松欲牵襟袖，却小市、深门溢笑。剩指隙、一点红情，无聊倦看烟袅。明朝便是他年，支离世事，依旧昏晓。街鸣败叶，霜围老屋，总添凄抱。瓶梅暗锁春心，待梦里、随风渐老。近教堂、忽起钟声，听人颂祷。"},
{"title": "白燕", "author": "袁凯", "dynasty": "明代", "content": "故国飘零事已非，旧时王谢见应稀。月明汉水初无影，雪满梁园尚未归。柳絮池塘香入梦，梨花庭院冷侵衣。赵家姊妹多相忌，莫向昭阳殿里飞。"},
{"title": "蝶恋花 戏托闺词", "author": "汪洋", "dynasty": "明代", "content": "墙畔斜阳花影淡。钝了相思、梦里还留恋。燕子回心春已暂。当时错握团圞扇。风裹游丝都尽散。檐月分明、星海朦胧变。四面灯华开幻瓣，黯云久立沉沉院。"},
{"title": "清平乐", "author": "汪洋", "dynasty": "明代", "content": "杨花寥落，悔与东风约。梦醒深心无处著，坐看壁灯黄烁。春馀一袭空衣，浮生衰草荒祠。谁在夜阑低语，雨痕滑过蔷薇。"},
{"title": "八声甘州 青海湖", "author": "汪洋", "dynasty": "明代", "content": "是何人遣泪化沧溟。春寒逐鸥生。怅幽蓝视我，重来底事，减却深情。一抹愁芜黄碧，牛羝淡如星。满襟斜阳色，并入青青。回首无边羽客，惯诸天织就，万里征程。剩浮槎烛世，行止更难凭。待寻他、唐蕃残迹，怕夜沈、鬼唱不堪听。休凭吊、有鱼龙笑，且尽馀酲。"},
{"title": "玉蝴蝶", "author": "汪洋", "dynasty": "明代", "content": "春风游上石阶，钟响又重阶。无尽出欢哀，窗中夜布台。旋梯何指处，舞俑执灯来。身侧即天涯，小街衔大街。"},
{"title": "清平令破子 和雪泥老仙词为雪翁寿", "author": "汪洋", "dynasty": "明代", "content": "指间烟雨裁梦。灯华漆墙成冻。祗留住、心空悬夜瓮。残酲寂寂流中。日上海天转毂。脚下野云难鞠。听泉合、万声如漉。料雪翁、星河铺玉。"},
{"title": "生查子 新历六月夜祭", "author": "汪洋", "dynasty": "明代", "content": "城抵急飙边，斜日依依下。堕叶满天街，银汉时飞灺。帘幕拨春晖，又接徒然夏。行者识星舆，舆过酴醾谢。"},
{"title": "减字木兰花 岁末自遣", "author": "汪洋", "dynasty": "明代", "content": "岁流如迈，我自沉浮存一芥。病酒黄昏，宿雪风埃细款门。短灯乱舞，墙隔阴阳光几缕。强看烟花，天上人间不是家。"},
{"title": "秋霁 过梅里雪山", "author": "汪洋", "dynasty": "明代", "content": "素壁横天，望雪影疑云，泬寥春色。古寺临崖，锈灯撑夜，羊肠漫生宽窄。泉华冷白。越岩直下澜沧碧。听羌笛。空际、冷风吹老俊游屐。呼朋冻雀，拥梦江声，恍然听来，山雨沈寂。算浮生、空吟露草，幽萝欲捲未归客。陵谷或馀沧海迹。独销凝处，濛濛蜃气犹腥，虚烟迷岭，锦幡浮驿。"},
{"title": "苏武慢 元夜京城大雪过成贤街", "author": "汪洋", "dynasty": "明代", "content": "雪压檐低，灯垂街倦，冷絮倾城而坠。萦怀已化，欲驻还飞，勘破乱离人世。唤我喧欢，焰花儿女，聊逐酒庭歌吹。剩暮寒渐近，纷华逼眼，蓬壶影里。惟暗笑、未待伤春，东君谁见，应有掖门深闭。荒尘积梦，远岭横烟，难写莽榛滋味。帝域流光，庙堂寂叶，回听履声如纸。劝巢乌风际，逃人无地，一枝强倚。"},
{"title": "桃源忆故人 和深水居主", "author": "汪洋", "dynasty": "明代", "content": "丛枝乱写墙苔碧，一夜猛春消息。唤起风尘阡陌，拌数车迷笛。旧园谁忆棠花白，浑似侵床月色。荒梦从来南北，蛱蝶晨窗隔。"},
{"title": "水龙吟 舟中望阕", "author": "汪洋", "dynasty": "明代", "content": "伏城暗雨飞来，柔条竞向风前折。轻烟漾瓦，江船抛浪，星萍执别。锈染危栏，孤灯罩我，冷愁如铁。梦拿云千里，醒时还见，明镜里、馀萧瑟。不信壮怀空设。怕衿前、洞箫吹裂。苍山一壁，断云千缕，秋声呜咽。见说青衫，依然江海，鬓毛偷雪。望高城迭阁，市喧如昼，有光明灭。"},
{"title": "长亭怨慢 与吴绿", "author": "汪洋", "dynasty": "明代", "content": "忆携手、湖山深处。仰首彤云，漫侵萧树。暗老西风，渐枯青梗，别人去。满天星露，纷落下、无多语。倦倚笑流萤，我亦是、飘零南浦。夜鼓。入沈沈碧水，响起数滩鸥鹭。天涯信远，况不梦、扁舟谁渡。柰箧里、梅子酸心，又晴翠，向人一度。剩桥畔渔火，篷背蟾光千缕。"},
{"title": "龙山会", "author": "汪洋", "dynasty": "明代", "content": "岭雾窥沧味，路涌林开，衣路云如水。残宫烟树里。秋霖近，一霎雷同歌碎。荒服指中原，信添得，稽山虎气。最须疑，楼台覆影，东风换世。凝睇翅裹光阴，寂寂山河，剩青芜堪系。越篷浮小市。清露浸，灯罅银河垂地。莲手握风深，留不住，枯红半袂。剩疏狂，布囊携梦，夜随行止。"},
{"title": "柳梢青 丙亥年初三从子云暮阑二公登水云楼次暮阑韵", "author": "汪洋", "dynasty": "明代", "content": "黄苇成门，鸥生波际，海客霜尘。老尽春人、愁湮烟树，鸦雀喧昏。重檐红到斜曛。笑游客、酒怀未温。远郭烟花、偶然奋起，天水如焚。"},
{"title": "念奴娇", "author": "汪洋", "dynasty": "明代", "content": "连岑四合，缀游人细小，层图深处。手握芳萝浑似旧，应羡禽归初暮。叶阅阶黄，涛随足响，壁射飞来雨。征袍天末，片云占尽今古。乱树漫拥颓桥，曾游梦里，翻悔人间路。分取剑书无一至，潭影添霜几缕。自老红枫，空生露草，断石终无语。斜阳栖涧，碎光流下烟渚。"},
{"title": "减字木兰花", "author": "汪洋", "dynasty": "明代", "content": "流风撩褥，荒梦离离谁可掬。剖夜灯昏，独驿尘车绿覆门。哐啷声里，恍惚行人生到死。星野欹深，坐觅伤心没处寻。"},
{"title": "摸鱼子 出玉门，游雅丹龙城", "author": "汪洋", "dynasty": "明代", "content": "问黄尘漫天垂恨，残墩兀兀谁语。荒原望极无今昔，虎士龙骧何处。春几缕。怕听到风深，呜咽征人句。胡杨声苦。挽藉地寒阳，半沈沙海，云溃如烽举。楼兰路，恍惚往来僧贾。兴亡容我来顾。石城寂寂墙千武，其上苍鹰正翥。身似絮。待系马持觞，聊此飘零伫。流光屡误。梦静洗胡氛，目穷天罅，新月携疏雨。"},
{"title": "水龙吟 之禾木，宿大黑湖毡帐", "author": "汪洋", "dynasty": "明代", "content": "雪峰欲破斜阳，天风捲稗添岑寂。山悬马径，霞湮霜树，夜氛暗织。毡裹灯微，炉煎梦冷，恍乘虚舴。便裁取浮生，空馀烟雾，听还是、涛千尺。明日又多萍迹。历重山、耸成潮汐。银河飞灺，征鸿冲暝，月痕如溺。指隙红情，天涯况味，秋声将默。怅无声应有，苍茫一片，荡江湖色。"},
{"title": "水调歌头 寄叶三", "author": "汪洋", "dynasty": "明代", "content": "暮雨瘗晴日，时节总因循。骊歌翻唱难听，消息隔重云。渐觉秋声变了，莫说红萸无恙，双鬓满烟尘。肃气逐人紧，堕叶正纷纷。事如影，灯若语，稿宜焚。徒有萧瑟，如今都懒说消魂。但恐栖霞枫色，不待游人同赏，古寺剩青磷。且对洋洋水，来著旧时巾。"},
{"title": "春去也", "author": "汪洋", "dynasty": "明代", "content": "三月暮，雨过藓深肥。斜日画梁弦又满，劳劳燕子各空飞，闲看莫轻悲。"},
{"title": "清明呈馆中诸公", "author": "高启", "dynasty": "明代", "content": "新烟着柳禁垣斜，杏酪分香俗共夸。白下有山皆绕郭，清明无客不思家。卞侯墓下迷芳草，卢女门前映落花。喜得故人同待诏，拟沽春酒醉京华。 "},
{"title": "玲珑四犯", "author": "汪洋", "dynasty": "明代", "content": "柳臂飏丝，苔花凝础，斜阳犹惜晴短。客喷中夜笛，逆旅惊流燕。等閒韶光已半。更东风、征衣催减。梦与晨争，红经雨瘦，零乱旧欢远。天涯不关香槛。有檐前絮袅，暗游人面。汐寒侵乱角，馆外灯慵点。漂蓬世事伤春局，任游词，愁深愁浅。筝独敛。无言久、黄昏尘黯。"},
{"title": "易水歌", "author": "陈子龙", "dynasty": "明代", "content": "赵北燕南之古道，水流汤汤沙浩浩。送君迢遥西入秦，天风萧条吹白草。车骑衣冠满路旁，骊驹一唱心茫茫。手持玉觞不能饮，羽声飒沓飞清霜。白虹照天光未灭，七尺屏风袖将绝。督亢图中不杀人，咸阳殿上空流血。可怜六合归一家，美人钟鼓如云霞。庆卿成尘渐离死，异日还逢博浪沙。 "},
{"title": "木兰花慢 游仙居公盂岩", "author": "李达", "dynasty": "明代", "content": "入排空叠嶂，访当日，老仙翁。过翠被篁林，黄云稻垄，都未相逢。遗踪。自骑鹤去，剩芳荪两岸满西风。鸡犬知争药鼎，料应已到云中。扶筇。袖泪龙钟。流落意，恨无穷。看清溪麂子，无才似我，仙隐难从。千峰。对斜照远，早人间去路晚烟浓。不是渔郎鼓枻，武陵去住匆匆。"},
{"title": "生查子", "author": "汪洋", "dynasty": "明代", "content": "烟奁徒锡存，小肆光将锁。帘幕渗春风，夜气涵腥朵。天穹如土封，楼阁排棺椁。疯妪倚楼扉，兀自划磷火。"},
{"title": "减字木兰花", "author": "汪洋", "dynasty": "明代", "content": "泽前云味，雨带骊宫帆欲舣。梦醒屏空，屏外春山更不同。絮飞蛛网，须羡漂萍无累傍。野店青帘，醉抚苔衣坐月岩。"},
{"title": "水调歌头 寄叶三", "author": "汪洋", "dynasty": "明代", "content": "暮雨瘗晴日，时节总因循。时歌翻唱难听，消息隔重云。渐觉秋声变了，莫说红萸无恙，双鬓满烟尘。肃气逐人紧，堕叶正纷纷。事如影，灯若语，稿宜焚。徒有萧瑟，如今都懒说消魂。但恐栖霞枫色，不待游人同赏，古寺剩青磷。且对洋洋水，来著旧时巾。"},
{"title": "于园", "author": "张岱", "dynasty": "明代", "content": "　　于园在瓜洲步五里铺，富人于五所园也。非显者刺，则门钥不得出。葆生叔同知瓜洲，携余往，主人处处款之。\r\n　　园中无他奇，奇在磊石。前堂石坡高二丈，上植果子松数棵，缘坡植牡丹、芍药，人不得上，以实奇。后厅临大池，池中奇峰绝壑，陡上陡下，人走池底，仰视莲花反在天上，以空奇。卧房槛外，一壑旋下如螺蛳缠，以幽阴深邃奇。再后一水阁，长如艇子，跨小河，四围灌木蒙丛，禽鸟啾唧，如深山茂林，坐其中，颓然碧窈。瓜洲诸园亭，俱以假山显，（胎于石，娠于磊石之手，男女于琢磨搜剔之主人），至于园可无憾矣。"},
{"title": "凄凉犯 漓江泛舟欲访李晋王遗迹未得遇雨归时天尽墨矣", "author": "汪洋", "dynasty": "明代", "content": "玻璃蘸影，连江岸、倭峰各拥寒碧。泛波瘦梗，拘霞病树，黯然尘客。秋氛暗积。觉风拽、衣痕似汐。渐迷濛、惊凫恍逝，暮雨打篷急。应念当年事，剩水残山，指天越石。乱云竞渡，裹旌旗、陨如朱实。虚籁凝烟，唤归梦、回身甚域。正微茫、黄灯一点漏夜幂。"},
{"title": "卜算子 记梦", "author": "汪洋", "dynasty": "明代", "content": "烟雨旧池春，谁拟幽人立。恍记飞花唤不回，两处天涯客。巷影积空明，斑驳银蟾色。若待东风子细吹，一枕梨云白。"},
{"title": "满庭芳 箬溪精舍待月", "author": "李达", "dynasty": "明代", "content": "嘉穟吹香，野畦鸣渌，晚来清露团团。素晖先映，微逗密云端。老蚌含珠半吐，连峰耸，抵死遮拦。金盘涌，长风相送，放出九秋寒。凭栏，凝望久，溪山绝胜，图画应难。叹唫情老去，酒兴都捐。堪羡高人避世，还邀我，彭泽田园。孤光外，绕枝翻影，倦鹊意难安。"},
{"title": "玉蝴蝶", "author": "汪洋", "dynasty": "明代", "content": "春风游上石阶，钟响又重排。无尽出欢哀，窗中夜布台。旋梯何指处，舞俑执灯来。身侧即天涯，小街衔大街。"},
{"title": "柳梢青", "author": "汪洋", "dynasty": "明代", "content": "秋下层台，人披暮雨，叶卧苍苔。倦客心情，暗香巷陌，灯影徘徊。寒风随处安排。撼王谢、门前古槐。渐杳欢音，忽过惊鸟，声在秦淮。"},
{"title": "南歌子 答咏馨", "author": "李达", "dynasty": "明代", "content": "石壁蛩吟湿，松林月照明。入山时雨又时晴，何事精蓝钟鼓遣人听？未割妻孥去，还遭节序惊。从无胜侣此同行，况乃前峰卜宅对青青？"},
{"title": "水龙吟 癸未阑春悼已巳", "author": "汪洋", "dynasty": "明代", "content": "海棠已殉东风，世间从此芳菲歇。残灯院落，层阴天气，濛濛黄蝶。举酒无心，拈花难笑，杯盘空设。任零星客梦，随人南北，醒时便，纷纷灭。邻宅管弦声切，是何人，吹将春折。蓟门雾柳，白河烟浪，暖寒都怯。春去天涯，半墙树影，一身香屑。怕明朝更有，过檐疏雨，杜鹃低咽。"},
{"title": "游百丈瀑呈大通师", "author": "李达", "dynasty": "明代", "content": "朝游林坑坑水急，凛如飞雪沸如煮。暮宿沙头小院空，卧闻屋瓦鸣溪雨。晓来扫却放澄霁，崖树时逢细瀑吐。陶公洞天未暇寻，又见洪泉百丈舞。山神不嗔来已数，水伯有知曾著语。昔逢枯旱泫微流，今日壮观嗟未睹。真珠捣碎如齑粉，万斛一时倾水府。烟漫云蒸湿我衣，潭上亭前此何所。仙露百弓洒草木，长风十里摐金鼓。大通先生京国客，来向山中洗尘土。携我来游容我狂，依然杯酒如初聚。更踏十二峰头去，处处白练飞今古。"},
{"title": "减字木兰花 宋渔父", "author": "汪洋", "dynasty": "明代", "content": "京华在望，未识东风徒浩荡。麟死何辜，燹火因循逐一舆。天低梦扁，自古江山真客栈。祇愧寒衣，当日春晖细细椎。"},
{"title": "次韵咏馨见寄并简静玄", "author": "李达", "dynasty": "明代", "content": "寡言人或疑寡见，举世谁知顾元叹？言必有中独见君，维扬一会俨未散。论诗更取刘生语，历诋诸公阙生面。意深每叹人不知，场大原无佛堪选。我有佩牛铸农器，久废寸田但耕研。近觉诗书枉费心，拟栽梨枣勤挥汗。二君所作亦已妙，将此那能换一馔？青山坐久殊觉佳，从此甘为不鸣雁。山中自是清凉界，芳冽甘泉亦可念。堕樵层积作团蒲，秋月半轮生海岸。且向此间十年坐，相逢事小尚须缓。"},
{"title": "渡江云 书水云楼词后", "author": "汪洋", "dynasty": "明代", "content": "寺楼空日夜，桨声不见，烟水已消沈。一滩黄苇碎，有恨西风，吹影入楼阴。虚廊响屧，是何人、抱雪行吟。最可怜，身前疏柳，憔悴到如今。萧森。残星垂幕，隔岸疏磷，对深杯自饮。听夜阑、蝉催梦短，寄语沙禽。终古一片荒荒月，照客子、慵抚青琴。料明日、霜枫染得秋深。"},
{"title": "惜红衣 山中丹桂，吹香入窗", "author": "李达", "dynasty": "明代", "content": "过雨重云，滋菭小阁。倦怀无托。欲作中秋，青天閟蟾魄。谁将令节，还报与，幽人知觉？山角。丛桂晚风，度秋香帘箔。微霜乍落。催发无情，连宵缀红萼。商量仙子绰约，缓飘却。好与岁寒相守，不管蛩声哀乐。任崄巇山路，料理一双芒屩。"},
{"title": "杂诗", "author": "李达", "dynasty": "明代", "content": "昨夜山中回，万事皆不理。四肢如风痹，骨节安得起。中心如眢井，蔓草缠其里。日中尚谈笑，何得遽如此？忆从山中来，篁竹围靡靡。萤火湿泥沼，候虫泣蓬藟。以其境过清，所遇有山鬼。势运既见衰，嘲弄遂不止。闻道光相照，此物辄远徙。当时掌中灯，岂亦不足恃？或者本无事，漠然相终始。见灯故怒嗔，对我偏疾视。此事既杳冥，此理谁能揆？夜梦转颠倒，多见儿时喜。"},
{"title": "鹧鸪天 过常州瞿秋白祠", "author": "汪洋", "dynasty": "明代", "content": "野浪空桥鸥远鸣。未曾叶落已秋声。吴街自古悲歌地，风雨欺襟一味腥。无处觅，少年膺。偶逢不忍说伶仃。天暝抱膝惟呼酒，扶醉登楼看落灯。"},
{"title": "水调歌头", "author": "汪洋", "dynasty": "明代", "content": "灯火悄移世，秋气雨中来。秋山徒写萧瑟，云意压虚台。未许苍茫吊古，惟见指间红烬，胸次未尝开。观照百骸遍，天地一浮埃。冷蛩涩，搅人梦，落天涯。五湖倦客多少，烟暝失欢哀。忽听空廊一叶，疑有惊飙初过，竹影卧苍苔。恍惚湘灵在，呵壁固何哉。"},
{"title": "霓裳中序第一", "author": "汪洋", "dynasty": "明代", "content": "缄床气正漉。雾月濛濛漂乱屋。僵梦欲回又复。听荒燕背凉，残礁衔哭。长风怒郁。带暗潮、低咤难鞠。光何处、一灯倦立，冷白熨银粟。波簌。刺天悬纛。唤酒怅、无名断续。窗前飞絮自逐。失影街南，绕袂幽独。病猧惊巷曲。近逝水、愁城夜筑。苍茫里、红桑孤伫，静共海云宿。"},
{"title": "次韵虎公见寄之作", "author": "李达", "dynasty": "明代", "content": "鸟剪其羽翎，譬囚钳衣赭。昔老鹤万里，今尘埃野马。心未脱桁杨，求耕宽閒野。犹人欲出门，而扃其庐舍。倦壳食蛤蜊，汗漫游非假。皆由心放旷，寒江秋清泻。而我多所惑，所悲难取舍。所餐求玉馔，所居求云厦。所求苟不得，有甚吞炭哑。种种未勘破，岂异拘墟者？"},
{"title": "杂诗二首 其二", "author": "李达", "dynasty": "明代", "content": "园中银杏树，栽自我移居。栽栽儿未诞，儿今已读书。中间久未见，霅溪淹清渠。幸有尔枝叶，日日庇吾庐。见我父与母，朝出驱其车。暮接吾儿归，念之辄长歔。及我归来日，萧骚鬓发疏。见我寒牖下，俛首勘蠹鱼。惊我忽延颈，摵摵鸣天墟。岁阑万叶黄，风吹满前除。"},
{"title": "菩萨蛮", "author": "汪洋", "dynasty": "明代", "content": "孤灯巷尾支苍暮，微笺渐没茫茫絮。春意不干卿，燕痕枉费情。浮生多梦魇，进退身难展。未老怯登楼，乱云天际浮。"},
{"title": "闻汝砺将赴长兴戏题三首 其二", "author": "李达", "dynasty": "明代", "content": "三月不见纷归梦，持来又恐太好弄。鸟兽獝狘不受控，调护尤宜伍麟凤。"},
{"title": "晓寻荒途过石柱板障二岩观龙潭", "author": "李达", "dynasty": "明代", "content": "险径细如绳，束在白云岭。束拳石虽微，导人入佳境。缀露蛛织网，缠岩根结瘿。折得幽篁枝，拄到万山顶。石柱板障岩，结构绝奇警。状拟屋庐深，趣合性分静。野水循除鸣，长漱竹千梃。高躅惭巢由，胜槩等箕颍。俯窥七龙潭，二潭隐不省。其馀五潭宽，怪石恣驰骋。传云蛟可罾，金鳞耀潭影。吾将学陵阳，道术味要领。"},
{"title": "答咏馨见寄", "author": "李达", "dynasty": "明代", "content": "疑义固未析，因疑我得病。穷居能学道，莫吊须相庆。"},
{"title": "杂诗二首 其一", "author": "李达", "dynasty": "明代", "content": "暮从密林过，林老数百年。风烟恒自起，况当暮雨天？天晴暮霭绕，暮鸟归翩翩。啾唧千百众，聒耳亦可怜。欲即不敢即，况乃久迁延？地上鸟粪满，又惧著吾颠。尝闻古老言，著者其运偏。嗟我未尝著，穷年遭熬煎。栖栖九州内，回首多罪愆。虽著不过此，俯仰暮林前。"},
{"title": "苍猊行并序", "author": "李达", "dynasty": "明代", "content": "山僧城中乞食归，托钵曳履还初地。眼中宿莽自动摇，天外厓窾凝缥气。持咒无验恐见欺，嗾犬迎吠早为备。果见蝮蛇一丈馀，出游觅食当道次。巨颡睅目乍低昂，盘回不发犹巧伺。延颈反腭吐舌长，应敌怒挟雷霆势。斗捩孤影螫其股，惊呼手中藤杖坠。苍猊侧身腾半空，正觑要害亦反噬。平时敛退垂两耳，岂知赌胜无畏避？回视短草蜿蜒躯，脩鳞半脱猛脑碎。血溅毛濡酣战罢，霜天星斗正明穊。入裾磨足合且离，又与主人慰馀悸。近游麻山住精庐，庞眉长者传此事。嗟此忠勇世有无？书之可以劝噍类。"},
{"title": "菩萨蛮", "author": "汪洋", "dynasty": "明代", "content": "柔光岂合愁人遇，东风抛尽残红去。鹃响惯无由，枉抒今昔愁。自省浑不识，柳在肩头碧。金线已馀灰，酒悲无梦埋。"},
{"title": "种兰三岁始花戏题示内", "author": "李达", "dynasty": "明代", "content": "我是种树郭橐驼，手栽花木非医国。城西半亩养风烟，天下閒民愧九职。前年欲办九畹兰，自减饔飧面如墨。至令妻嗔颇遭骂，昔者高声今默默。妻言汝愚不可及，曾移方竹婵娟色。匝月枯槁鸣霜风，破灶烧却成灰黑。于今滋兰纵能活，晨炊不得当春韭。高人或可竹胜肉，尔曹岂亦兰作糗？兰乎兰乎经三载，天全性得吾不害。年年不作花，使我长叹嘅。今秋忽讶擢纤茎，素手盥濯无氛埃。其势钩连或迤出，翩翻低昂各自开。吾闻佛国闻香以为食，一念随现不用行厨催。兰有国香资鼻观，此外盘餐尽可废。恒恐此意外人知，实则至味萃其内。媚服之者知为谁，口不能言以臆对。"},
{"title": "晓出为鸟粪所污有作", "author": "李达", "dynasty": "明代", "content": "晓出林间乐鸟乌，纵然被污复何如？已成天下奇穷者，天再穷人术已无。"},
{"title": "晓寻荒途过石柱板障二岩观龙潭", "author": "李达", "dynasty": "明代", "content": "险径细如绳，束在白云岭。一拳石虽微，导人入佳境。缀露蛛织网，缠岩根结瘿。折得幽篁枝，拄到万山顶。石柱板障岩，结构绝奇警。状拟屋庐深，趣合性分静。野水循除鸣，长漱竹千梃。高躅惭巢由，胜槩等箕颍。俯窥七龙潭，二潭隐不省。其馀五潭宽，怪石恣驰骋。传云蛟可罾，金鳞耀潭影。吾将学陵阳，道术味要领。"},
{"title": "清平乐 游刘公岛水师衙门海中遇雨", "author": "汪洋", "dynasty": "明代", "content": "苍茫一角，海雨扶云脚。零落天涯浑不觉，几点渔灯起落。暗潮如挽归舟，暮痕漫拥危楼。心共精禽来去，腥风吹乱新愁。"},
{"title": "高阳台 与成昌丈梦渠兄景山茗坐", "author": "李达", "dynasty": "明代", "content": "绀宇山中，珠宫世外，诸天遍覆香云。唤客尝茶，能消下界炎氛。绿阴清昼听啼鸟，纵无风、凉意纷纷。笑忘归，占断幽深，直到黄昏。浮生但愿长如此，有堆盘野蔌，对坐天民。顿觉身轻，清谈滋味堪珍。山林钟鼎皆天性，看英豪、旋转乾坤。为疏慵，到处看山，终日论文。"},
{"title": "学书兼呈静玄", "author": "李达", "dynasty": "明代", "content": "余昔学诗时，未通其关楗。达旦求厥义，譬如蚕缚茧。胸鬲渐迷闷，精神弊蹇浅。头疾作无时，至今不能遣。尝闻后山翁，书画益不鲜。自叹老垂垂，讵言岁月缅？余谓后山贤，此见碍而褊。捉笔但挥之，工拙谁复辨？不为其能卖，不为名能显。能将自作诗，云烟书之蒇。又觉学书时，中心得安宴。专注于线条，神随线条转。如峻濑秋鸣，如枯条春展。遗世而独立，蝉蜕于淟涊。当昼如暮夜，处市如陉岘。昔时头疾痊，曾不待和扁。此时观外物，如以明镜搴。后山若知此，学之命将衍。后来岁月多，衰颜变婉娈。吾人凡庸物，俗虑挂件件。念佛虽云好，净域苦难践。坐禅虽云好，磨砖何其舛？书即吾辈禅，从此须黾勉。若能持之恒，谁云非善善？"},
{"title": "闻汝砺将赴长兴戏题三首 其三", "author": "李达", "dynasty": "明代", "content": "仲父不弃苜蓿盘，汝从之学宜究宣。第一鴂舌谙夷语，句法它日吾亲传。"},
{"title": "凤凰台上忆吹箫 登金陵燕子矶", "author": "汪洋", "dynasty": "明代", "content": "六代悲欢，者番风雨，江声竞下芦滩。道石头从古，几度更幡。冉冉斜阳未改，方恋影、又倚春山。青天上、儿童笑语，片纸鹞鸢。层峦。低飞断鹜，疾掠入菰蒲，似惧空弦。笑往来吊客，一例如烟。漫许英雄垂涕，滔滔事、谁解连环。台城柳、倦眼青青，抛惯孤帆。"},
{"title": "满江红 江阴忠邦亭", "author": "汪洋", "dynasty": "明代", "content": "亭写忠邦，邦何在，曛摇老叶。当年事，忽飞星眼，旅人如抹。射虎将牵尘土骑，采菱女浣长江血。又重来、何妨说轮回，逢天末。莲炬熄，谁弄楫。吹笛者，声呜咽。忘书生此地，尚肝肠雪。梦中寻常沉陆事，童骑木马皆豪杰。久无言、灯火盈盈市，风鸣铁。"},
{"title": "小病两日", "author": "李达", "dynasty": "明代", "content": "雨屋风漪补我眠，都因未病事缠牵。倦于觅句还描字，不著山中即水边。"},
{"title": "閒居春暮", "author": "李达", "dynasty": "明代", "content": "有客招游亦出户，兼旬泛览或扃扉。啸宜频引孤抱恶，园渐不宽新叶肥。"},
{"title": "踏莎行", "author": "汪洋", "dynasty": "明代", "content": "梨梦凝愁，柳烟待语，春痕依旧无寻处。踏青生怕见扬花，因循总误繁华侣。树引晴风，波围翠屿，舟声桨影游人聚。斜阳辞客复迟迟，明朝说有深深雨。"},
{"title": "山中提水回阻雨", "author": "李达", "dynasty": "明代", "content": "山雨不来泉眼枯，注瓶未满日西徂。待将瓶满烹茶去，阻我却闻山雨呼。"},
{"title": "湖州值雪", "author": "李达", "dynasty": "明代", "content": "萧条城郭似山横，时有风枝泻雪声。稍向北来逢此景，故园应暂缓南征。"},
{"title": "景山护国寺后园雅集呈瓯风诸子", "author": "李达", "dynasty": "明代", "content": "一麾颜谢凭熊轓，元嘉此地开坫坛。黄金初铸贾岛佛，唐风直溯转庵潘。五峰先生鹤溪老，堂庑特大窥杜韩。逊学衣钵自山谷，三风继起翻波澜。朅来诸子力扛鼎，后园宴坐输肺肝。国初兵马变营垒，台殿佛大馀泥丸。断碑凫胫与续短，丹楹刻桷重脩完。老僧退院渠说法，见竹尊者森琅玕。及温如客席不煖，菟裘安得营岩峦。复随春色此瀹茗，禅喻诗学分蒲团。"},
{"title": "礁头观盘涡作", "author": "李达", "dynasty": "明代", "content": "溪水绕霤千丈坡，江水转谷缠蛟鼍。老渔鼓枻不敢近，宛渠之客舟沦波。礁头不得买轻舸，坐见与岸回相磨。一濄画出一濄灭，鸥鹭下浴来云罗。因叹此水有底急，噏沙纳石真无那。何如我辈但高卧，偶向水际一放歌。此时浦溆漾残日，锦轮绣毂交驰过。沙平沫退圆痕见，留与老雁营寒窠。"},
{"title": "端阳前二日湖州寓庐即事", "author": "李达", "dynasty": "明代", "content": "蒲叶堪编角饭香，湖烟渚雾水微茫。晚晴稍稍见人出，过了端阳无此凉。"},
{"title": "春柳", "author": "李达", "dynasty": "明代", "content": "人皆畏湿小园空，独向此中欣所逢。杨柳新枝如乱发，雨来膏沐好为容。"},
{"title": "陌上花 燕市送演堂，演公失路京尘，吾亦飘零如公也", "author": "汪洋", "dynasty": "明代", "content": "空庭积月，夜寒添又，枫铺荒径。楼角疏钟，并入断鸿声冷。浮云身世烟波枕，人海远观空醒。抚霜琴自有，风生千古，一星长炳。满青裳欲褪，枯香犹在，草草秋容犹耿。山影垂江，惯听打礁潮迸。虚檐何碍桂华近，梧上银蟾重整。忘宵残或见，零星灯火，引曦和乘。"},
{"title": "浣溪沙", "author": "汪洋", "dynasty": "明代", "content": "但见春山不见家。人埋客舍梦无涯。白云冉冉渐成霞。小艇半依疏柳岸，清风时惹莫名花。鸥波祇解熨平沙。"},
{"title": "禹庙四十韵", "author": "李达", "dynasty": "明代", "content": "九鼎皇舆建，三灵帝力匡。要荒图物急，岳牧贡金忙。开泰除魑魅，收功作纪纲。夔皋扶日月，益稷致囷仓。昨者灾频降，黄熊罪益彰。旻天号殛羽，金简觅多方。原陆龙蛇起，田园稼穑荒。逆行真泛滥，迁次更仓皇。木杪为巢住，云端筑窟藏。每嗟昏垫苦，久怯浪涛狂。四载乘须早，经年室并忘。新婚唯癸甲，旧绩自岐梁。有子呱呱泣，滔天俋俋防。履遗无暇顾，衣薄有何妨？腓胈凋将尽，躬胝冻欲僵。偏枯留跛足，怪石弃馀粮。洚水中流柱，玄圭庶事康。苍生鱼已免，乱国项犹强。逆命苗顽叛，遗弓帝子伤。苍梧愁泣舜，桂水咽通湘。毅魄何人继？灵旗竟日翔。修文干羽舞，仗钺股肱良。异类终怀德，劳谦始制刚。戈鋋从废置，妖孽自销亡。力战非吾事，推诚是所长。危微心见道，勇猛志垂裳。开辟回天地，朝宗拱庙堂。万邦供鸟兽，九译献琳琅。鴂舌欣相戴，雕题喜未央。今来遗庙内，再拜故陵傍。窆石穿虽断，梅梁抚尚香。湖光围越绝，鸟影度秦望。偃蹇经霜柏，檀栾映雪篁。岚漪交错碧，屐笠探寻凉。伏腊舟车集，馨香俎豆尝。冕旒纷飒沓，旌旆下焜煌。咫尺天威近，千年宝历昌。华勋高北极，圣德起西羌。操耜开先代，留谟与后王。还将岣嵝碣，长立越人乡。"},
{"title": "浣溪沙 清晨某站", "author": "汪洋", "dynasty": "明代", "content": "抹轨冲暝蝶梦收，野灯三两洞新愁，天涯人物本天囚。衫薄但输风露满，病深尤羡竹篱幽，人言不久过徐州。"},
{"title": "野凫", "author": "李达", "dynasty": "明代", "content": "两岸晴光苦雨收，林塘对客鸟鸣幽。凫翁已没春波静，更向春波动处浮。"},
{"title": "金坑峡", "author": "李达", "dynasty": "明代", "content": "悬崖阻客途，山灵为分擘。中藏石洞深，欲穿黑如漆。把火照其间，崎岖始得出。溪凉透我衣，云水湿我膝。当此泬寥天，众籁妙无匹。蝉蜕尘埃外，顿觉形骸逸。坐啸凤声长，何人隐蓬荜？良觌无由展，荣卫谁与悉？矫首烟霞姿，惭非松乔质。"},
{"title": "壬辰元月初二日与莼客天吴乐堂雪中游剡县大佛寺", "author": "李达", "dynasty": "明代", "content": "剡中嶀嵊绝胜外，刮眼又见石城山。石窗石梁绕南北，天姥东对青崖閒。奇肱飞车似叟閤，百丈翠壁开光颜。未死先升兜率院，拟听地论镌我顽。治生不谐阙供养，瞿昙面黄蜡梅斑。姑藉此花献我佛，暗香雪里穿禅关。永和以来诸菩萨，多将半面留人间。惟此不敧亦不坏，绀目流转生民艰。齐梁栋宇昔丹雘，支竺讲席今榛菅。二三子皆好古者，长歔短叹宁能还？"},
{"title": "齐天乐", "author": "汪洋", "dynasty": "明代", "content": "偶依萧寺颓然壁，泠泠一池寒碧。树惹斜曛，云留倦影，省记青春颜色。登楼思织。问愁病无名，可曾消得。莽莽河山，暮中都付牧儿笛。从来梦终有极。祇年年雪岭，孤白仍寂。脚下松涛，胸间酒迹，怕说江南羁客。烟波故国，料渔火霜钟，尽成空忆。莫寄新词，有江湖阻隔。"},
{"title": "解佩令 晚登景山有感", "author": "李达", "dynasty": "明代", "content": "一瓢流水，一拳顽石，已销磨，多少寒暑。写入诗篇，便算作，登临佳处。也欺人，得江山助。差同蝉噪，差同蛩泣，晚凉天，又来搜句。商略前贤，眇不及，渊渊襟度。久沈吟，露飞月午。"},
{"title": "山中闲吟", "author": "李达", "dynasty": "明代", "content": "有时折得老梅归，有时拾得松果肥。已见斋头榜松果，更买宝瓶与插梅。"},
{"title": "甲午仲冬陈丈成昌招饮南塘分韵得上", "author": "李达", "dynasty": "明代", "content": "南郭门外碧水漾，玉阑干前缆画舫。雨霁雄虹跨石桥，风生宝镜翻锦浪。笑登洲渚倚层阁，醉把杯觞对叠嶂。坛坫经年久寂寥，江湖结社又詶唱。一时功利须弃捐，万古胸襟宜放旷。杨雄奇字仍俗学，老卢伽陁乃禅匠。鯈鱼知乐到濠梁，鸥鸟寻盟来海上。已觉诸公佳句外，瓦砾击竹笑相向。"},
{"title": "岁暮将南旋先寄子戌", "author": "李达", "dynasty": "明代", "content": "道怤未闻一宿觉，红日青山照寥廓。子戌亦昧徐班侯，大医王曾施大药。饶益众生僧俗同，缁耶素耶从所乐。山水淑气钟其人，吾邑迭见奇才作。自处要须第一流，辞章岂足为君学。众角虽多足一麟，鸷鸟累百亚一鹗。病癖曾荒十数年，闭门朋辈谢蒲博。众口讥嘲掩耳走，食贫渐欲羹藜藿。远游此日笑羁羸，归去岁寒仍寂寞。谁知佳句法如何，径须过江共杯杓。眼前炯诫我前车，况我文章调牛铎。酒阑有兴即游山，西堂之外环丘壑。"},
{"title": "种兰三岁始花戏题示内", "author": "李达", "dynasty": "明代", "content": "我是种树郭橐驼，手栽花橐非医国。城西半亩养风烟，天下閒民愧九职。前年欲办九畹兰，自减饔飧面如墨。至令妻嗔颇遭骂，昔者高声今默默。妻言汝愚不可及，曾移方竹婵娟色。匝月枯槁鸣霜风，破灶烧却成灰黑。于今滋兰纵能活，晨炊不得当春韭。高人或可竹胜肉，尔曹岂亦兰作糗？兰乎兰乎经三载，天全性得吾不害。年年不作花，使我长叹嘅。今秋忽讶擢纤茎，素手盥濯无氛埃。其势钩连或迤出，翩翻低昂各自开。吾闻佛国闻香以为食，一念随现不用行厨催。兰有国香资鼻观，此外盘餐尽可废。恒恐此意外人知，实则至味萃其内。媚服之者知为谁，口不能言以臆对。"},
{"title": "积雨雉城即事三首 其一", "author": "李达", "dynasty": "明代", "content": "不闻有异但吴语，难与并居聊越吟。邻县溪山阳羡好，满船风月五湖深。"},
{"title": "薇室赠诗余不能和戏作一绝以博一粲", "author": "李达", "dynasty": "明代", "content": "南居短李北张癫，笠泽中分意缺然。更觅何人传尺素，此间鱼贱不论钱。"},
{"title": "高家墩池塘看鹅", "author": "李达", "dynasty": "明代", "content": "宛颈高歌逐队归，白蘋风起縠纹微。朝来漱齿晚濯足，已换黄衣作雪衣。"},
{"title": "寻张山人不遇三首 其三", "author": "李达", "dynasty": "明代", "content": "天机嗜欲强分明，无补生前屡空瓶。已结匡庐白莲社，不妨范蠡养鱼经。"},
{"title": "春夜与陈曙共饮西门外继登郭公山归途雷雨大作四首 其二", "author": "李达", "dynasty": "明代", "content": "断壁挂枯枝，归潮卷残雪。年年富览亭，不厌沧江月。"},
{"title": "由光香精舍往潭南老屋", "author": "李达", "dynasty": "明代", "content": "潭北寺斫竹成秃，潭南大竹森覆屋。中间潭水秋渟澄，山月往来相映烛。北寺月转白昼明，南屋昏翳抱幽独。指月曾无看竹心，种竹肯作望月想？各以所得限一边，我异于是契真赏。于北得月挹婵娟，于南看竹喜倔强。"},
{"title": "于景山护国寺诵观世音菩萨普门品为叔父病中祈福", "author": "李达", "dynasty": "明代", "content": "宝坊秋半雨冥冥，沾湿烟中桂树青。金粟渐舒花气冷，玉珠无定草头零。死生能主坚求寿，疾病仍瞒暗诵经。惟有老姑相对泣，细言琐语若为听。"},
{"title": "北山喜食松子近来卧疾缙云山中遥有此寄", "author": "李达", "dynasty": "明代", "content": "饮酒班荆度岁年，今朝抱病药栏前。满林松子知何用？空向槐山访偓佺。"},
{"title": "积雨雉城即事三首 其二", "author": "李达", "dynasty": "明代", "content": "长舆成癖似太俗，夷甫不言尤失真。夷甫长舆皆不处，更须肮脏论钱神？"},
{"title": "詶天吴赤城山赠别兼寄金杜二公", "author": "李达", "dynasty": "明代", "content": "吸罢古梅清淑气，风流雨散旋言归。拘程衣食苦不足，咫尺二老玄踪违。众人沟壑防饿死，有客不恤真忘机。收拾杖屦成独往，忘形履崄趫如飞。赤城正阻天台径，霞标雉堞云外磬。金堂玉室开幽扃，丹梯缭绕追散圣。虎公信有济胜具，已远木末屡回顾。乐堂与我差肩随，如驼痀偻如蚁步。更有小杜挈行囊，百级以下影烟树。卸却行囊众手传，此子始协寻山趣。登高山势伏蠵龟，龟背绿净天风吹。东西南北浑不辨，忽见隋塔凌云姿。辞山难舍鸾鹤侣，赠别固是我辈语。临行已约天气凉，更作胜游向孤屿。"},
{"title": "太峰先生麻山桃花诗云一树桃花一美人今已化去登临之际慨然有作", "author": "李达", "dynasty": "明代", "content": "万树东风烂漫春，当时方朔已星辰。百年身世君休问，认取桃花作故人。"},
{"title": "醉山家", "author": "李达", "dynasty": "明代", "content": "翠巘云来停北窗，醉眠蝴蝶梦双双。笑他杯度还多事，已分生涯不过江。"},
{"title": "谷中竹", "author": "李达", "dynasty": "明代", "content": "茅茨俯幽谷，谷口生孤竹。一夜涨溪声，门前忽如束。"},
{"title": "自宣城入青阳与虎公同游九华山", "author": "李达", "dynasty": "明代", "content": "朝沿宛水游昭亭，倦向文脊寻瞿硎。化城暝入藕孔宿，莲叶千丈围青青。新沐来瞻肉身佛，门闭钟磬传清听。云梯半天忽倒挂，断崖裂壁开山陉。天台斗起屋牢置，别有小洞容鸠形。下临楼阁龙燕背，饮啄惟尔犹荤腥。金仙擘海留远蹠，金翅相与来听经。石杠渡我屡回首，桥上绀宇层翠屏。桥下大石恣翻出，飞瀑已绝喧雷霆。坐阶静对老双树，岚彩空翠纷雨零。松风怒作江水泻，洒面心醉馀酲醒。欲担松石归我有，半与虎公安前庭。但恐赪肩不得去，且将此意询山灵。"},
{"title": "闻汝砺将赴长兴戏题三首 其一", "author": "李达", "dynasty": "明代", "content": "紫兰牙茁璧无疵，学语曾教绝妙辞。王母明朝持汝至，咏鹅先诵骆丞诗。"},
{"title": "遣闷", "author": "李达", "dynasty": "明代", "content": "夜归晨入几时已？所贵于士能直己。彼既不惜吾此行，布袜青鞋须料理。笋成密竹渐初夏，水润秃壁犹苍苔。竹堪扶老水堪饮，始悔轻出多嫌猜。"},
{"title": "龙湾潭观瀑二首 其二", "author": "李达", "dynasty": "明代", "content": "珠帘个个等閒看，富贵山中不作难。碧玉鸣溪微捲沫，银河挂壁忽增寒。三来不爱眼前绿，七漈终逢雨后宽。石碇石桥皆渡罢，依然飞雪绕栏干。"},
{"title": "游青柯亭作", "author": "李达", "dynasty": "明代", "content": "名园此日复如何？异史魂来月夜过。士已无奇聊载鬼，亭犹绝胜见横柯。金银气散天香落，水镜光涵晚兴多。应向滩头放舟去，搜神读罢扣舷歌。"},
{"title": "予于湖州每电询砺砺辄曰与翁翁对弈", "author": "李达", "dynasty": "明代", "content": "黄团渐繫磊砢影，玉局惟馀腷膊声。此日仙翁对童子，何时著我觑亏成。"},
{"title": "咏馨与予未相识忽奉短信云相与论诗于梦中遥有此寄", "author": "李达", "dynasty": "明代", "content": "入梦论文自成世，无缘识面又经春。他年相识须相问，此是依稀梦里身？"},
{"title": "元旦后三日游护国寺遇雨", "author": "李达", "dynasty": "明代", "content": "湿云开合傍香台，宝铎声兼梵响回。树早经霜无叶落，人缘避雨觅亭来。此山行熟虽微乐，每岁逢阑又极哀。明日物华撩我处，秖应岐路更风埃。"},
{"title": "寻张山人不遇三首 其二", "author": "李达", "dynasty": "明代", "content": "落日荒荒淡欲无，室皆虚白鹤皆臞。渊明乞食知何处，犹系松梢饮酒壶。"},
{"title": "饮茶", "author": "李达", "dynasty": "明代", "content": "烹茶拟注竟陵书，午枕魔高一丈馀。破睡不嫌鱼眼白，独醒久与蟹螯疏。湖滨颇羡持竿手，海上真成逐臭夫。却忆纤纤捧茗盌，乡民唤作列仙儒。"},
{"title": "潘丈宣平招游永嘉百丈瀑", "author": "李达", "dynasty": "明代", "content": "十年踪迹不堪论，重见翠屏山下村。烟出洞天春瀑细，珠归水府老蛟尊。野亭须对即时酒，佛屋曾为谁氏园？著个茅斋终未得，每逢清夜欲销魂。"},
{"title": "咏馨岁暮见怀且屡以多作诗为劝戏荅三首 其一", "author": "李达", "dynasty": "明代", "content": "为君试说南山陲，斸苔移石归迟迟。风日雨露敢轻忽，鱼虫草木须扶持。自安庸福天不妒，为耽佳句心已疲。比年自号无能子，莫向人前哦此诗。"},
{"title": "杭州题赠佐文", "author": "李达", "dynasty": "明代", "content": "不是西湖爱锦鳞，旧游踪迹觉情亲。春仍无力扫残雪，石似有言留远人。尚阙齑盐宁免俗，终陪语笑与为邻。宜坚此约凭谁證？共指官梅照眼新。"},
{"title": "翰卿业卜于诸暨予便道访之作诗为戏", "author": "李达", "dynasty": "明代", "content": "浣江寒绕暨阳城，不见西施见翰卿。钟鼎故人居广厦，龟蓍小肆付微生。蜀庄久敛沈冥迹，周史犹传授受名。莫把魋颜供谑浪，烦君端策指前程。"},
{"title": "癸巳除夕", "author": "李达", "dynasty": "明代", "content": "即是平时意已多，年年此日费吟哦。窗纱从未隔喧寂，焰火烛天无奈何。"},
{"title": "闻祖母病革率成二首 其二", "author": "李达", "dynasty": "明代", "content": "老健思畴昔，能担井水清。石欹山径险，足踠瓦瓶倾。劳力成今日，惊尘已此生。团蒲犹不稳，况乃下床行。"},
{"title": "癸巳立秋", "author": "李达", "dynasty": "明代", "content": "小圃蓬蒿已尽删，西窗此夜不须关。若留馀地虫饶舌，又说秋风到世间。"},
{"title": "吴江", "author": "李达", "dynasty": "明代", "content": "日落长波见罟师，梢梢芦叶往来时。西山浮出能安障，不碍湖天暝色迟。"},
{"title": "人日作", "author": "李达", "dynasty": "明代", "content": "江城雾树远相连，半是龟蛇隔岸烟。渐减寒衣回暖后，独逢人日落梅前。沧洲结社留吟稿，红袖凭楼费酒钱。彩笔还时歌扇歇，旧游唯向梦中传。"},
{"title": "荅咏馨梦中赠别之作适予将移居雪山山脚", "author": "李达", "dynasty": "明代", "content": "检校林庐数往还，冈峦稍往好跻攀。高安梁栋怜归燕，多置轩窗不背山。地僻移居宜倔强，物微感遇未痴顽。作诗梦里询吾意，何处幽栖即此间。"},
{"title": "杭州重晤奚子夏", "author": "李达", "dynasty": "明代", "content": "天台初识即言归，捧袂钱唐荻雪飞。此地湖山空饱看，几年怀抱各相违。久求珠履无黄歇，欲问莼羹有陆机。耒耜遗经重读罢，松江一舸趁寒衣。"},
{"title": "咏馨岁暮见怀且屡以多作诗为劝戏荅三首 其三", "author": "李达", "dynasty": "明代", "content": "山中秋冬莫夜行，除却昏黑虫悲鸣。午枕醒来夕阳在，黄叶踏尽红枫迎。屡过佛寺借经卷，偶问老农知树名。识得菩提待他日，与君宴坐说无生。"},
{"title": "闻祖母病革率成二首 其一", "author": "李达", "dynasty": "明代", "content": "不堪闻此语：吾死汝其归。今日归须缓，当前事莫违。抱持恩罔极，留滞意全非。忍听秋床卧，惟沾粥影稀。"},
{"title": "湖州见梅花作", "author": "李达", "dynasty": "明代", "content": "湖上飞云蔽洞庭，雪风红萼对冥冥。人无欲去将归意，花作孤妍百丑形。"},
{"title": "陪乐堂游楠溪醉后戏题", "author": "李达", "dynasty": "明代", "content": "楠溪锦石大于钱，应笑私贫漫怨天。酒满宁惭孔北海，诗清渐近谢临川。胜情遗世能如此，妙理传杯自沔然。更唤渔师刺船去，太平岩顶访臞仙。"},
{"title": "茗山晚眺", "author": "李达", "dynasty": "明代", "content": "天庭迥立白云中，海县江村秋色浓。水抱残阳奔象浦，风摇落木吼狮峰。缘坡紫竹空高节，绕舍黄花只瘦容。欲办归田三亩宅，山灵莫笑是周颙。"},
{"title": "登岩坦门口山余必芹周永平商于主翁僦屋一区缮治破败以为游赏之所云", "author": "李达", "dynasty": "明代", "content": "来寻门口山前路，还与村翁拟议频。丘壑借来缘底事，屋庐修罢可留人。永平写画经营便，阿豹哦诗狡狯伸。收拾云烟作供养，相期不啻百年身。"},
{"title": "谢何承道送鳊鱼", "author": "李达", "dynasty": "明代", "content": "垂纶露水骈睛泣，贯柳鳊鱼缩项来。烟火厨头汤作沫，江湖事往雪成堆。"},
{"title": "书斋即事", "author": "李达", "dynasty": "明代", "content": "竟日高斋坐，閒閒意若何？夕阳连石壁，投影鸽群过。"},
{"title": "雨晴出游景山闻布谷声", "author": "李达", "dynasty": "明代", "content": "世界琉璃净一毫，暖风晴日俯江郊。红云远近收枫叶，绿雪高低放竹梢。岂有薄田烦布谷，空寻隙地拟诛茅。谁知半世烟霞癖，输与鸣禽此定巢。"},
{"title": "妻为儿买龟种于瓦盆今携至护国寺放生戏题一首", "author": "李达", "dynasty": "明代", "content": "兰若放尔去，瓦盆曾久留。归池仍缩壳，顾我肯回头？莲净巢堪寄，饭香僧为投。小男犹不舍，欲捉更无由。"},
{"title": "宿浮溪", "author": "李达", "dynasty": "明代", "content": "谷口鸣猿急，波前落日微。溪流土不见，石聚树仍稀。野饭留行客，山风净旅衣。田家投宿稳，犹及暮云归。"},
{"title": "冬至", "author": "李达", "dynasty": "明代", "content": "至日殊萧索，寒增宿雨晴。楼居寡仙趣，气肃见山明。令节年虽长，穷途计不成。亲朋车马迹，时为致香粳。"},
{"title": "龙湾潭观瀑二首 其一", "author": "李达", "dynasty": "明代", "content": "下界徐行傍涧隈，忽闻天涧转晴雷。冲开石罅铺霜去，遇有山风撒霰来。松未增阴却添冷，蝉多饱腹亦鸣哀。此中能逭一时暑，酣饮何须荐绿醅。"},
{"title": "游青柯亭作", "author": "李达", "dynasty": "明代", "content": "名园此日复如何？异史魂如月夜过。士已无奇聊载鬼，亭犹绝胜见横柯。金银气散天香落，水镜光涵晚兴多。应向滩头放舟去，搜神读罢扣舷歌。"},
{"title": "感秋", "author": "李达", "dynasty": "明代", "content": "海内踪无定，林间暮已寒。蛛丝枯叶卷，蚁垤碧苔乾。取舍看心寂，遭逢逐境安。萧寥秋色里，谁絮客衣单？"},
{"title": "咏馨岁暮见怀且屡以多作诗为劝戏荅三首 其二", "author": "李达", "dynasty": "明代", "content": "松与菖蒲次第栽，屋小却拄乾坤开。汲泉早计水仙舞，移竹要防山鬼来。冷淡生涯推不去，周旋俗客闻应回。惟君丘壑意颇切，更待浊醪倾一杯。"},
{"title": "寻张山人不遇三首 其一", "author": "李达", "dynasty": "明代", "content": "野径经行鸟迹多，漫将井臼锁烟萝。生憎小犬还多事，迎吠声声茅竹坡。"},
{"title": "楠溪道中", "author": "李达", "dynasty": "明代", "content": "县僻山争路，桥低水半隈。春阴溪雨涨，午日石屏开。小隐非吾愿，中年奈此材！可怜王录事，不为送钱来。"},
{"title": "山中偶书", "author": "李达", "dynasty": "明代", "content": "性僻真成世见遗，此身泉壑寄支离。曾无禅悦生枯坐，暂借心斋断苦思。石壁争高沈日急，野禽贪斗返巢迟。暮寒相逐知何意，归去荷衣欲换时。"},
{"title": "汲水作", "author": "李达", "dynasty": "明代", "content": "惯捷铜瓶手，寻源木石稠。径深先薄暮，树老独惊秋。不受缁尘染，何须盥栉幽？自惭牵俗累，汲水井栏头。"},
{"title": "虎牢关寄北京恽薇生先生 其二", "author": "黄英", "dynasty": "明代", "content": "虎牢关上月如霜，树外河流泻褐黄。底甚辕驹惊载重，离情万斛入愁肠。"},
{"title": "题莹姨移居上塘屋后正对大坟", "author": "李达", "dynasty": "明代", "content": "吾姨闾巷厌嚣尘，山脚安嚣托此身。已卜比邻新旧鬼，可堪再拜往来人。才看儿女完婚嫁，便与江山作主宾。莫笑灶头成老妪，题诗定与乐天亲。"},
{"title": "七夕后一夜江畔散步作", "author": "李达", "dynasty": "明代", "content": "高天开霁色，清气满园林。水静明灯直，云垂绿渚阴。衔杯乐吾道，乞巧见人心。昨夜楼前意，遥遥度绣针。"},
{"title": "别张氏园", "author": "李达", "dynasty": "明代", "content": "仲蔚荒庭静，天寒暮雨闻。明涵水潭石，细逐竹林云。不了鸡虫事，空惭鸾鹤群。匆匆相见后，归路又斜曛。"},
{"title": "与莼客虎公乐堂冒雨游三清山明日访瓢泉于期思", "author": "李达", "dynasty": "明代", "content": "化鹤归来俯紫氛，所寰仙圣旧纷纷。山将献状时过雨，月作中秋巧障云。得失此心轻万壑，东南吾党重三君。孰知舌本随年彊，应乞瓢泉一勺分。"},
{"title": "晚晴山中即事", "author": "李达", "dynasty": "明代", "content": "野殿半晴云，参差霁色分。枫林残雨在，犹耐夕阳薰。"},
{"title": "元旦", "author": "蒋信", "dynasty": "明代", "content": "又从旧历话新年，霁日微云晓海天。南北一家成组织，军民万劫解颠连。看他应运兴龙虎，笑我忘机爱石泉。镜里须眉犹健在，春风生怕听啼鹃。"},
{"title": "过醴泉苦寒", "author": "黄英", "dynasty": "明代", "content": "咳唾生冰碎，寒威劲暮笳。关残鸿雁月，风走骆驼沙。饼饵如轮大，柴薪用粪加。天涯有孤客，悔恨宦为家。"},
{"title": "对镜自祝", "author": "黄英", "dynasty": "明代", "content": "镜中两鬓渐添霜，祝尔生平愿可偿。政教颂声留陇水，循良列传入河湟。莫从薄俸争鸡鹜，须识强俄是虎狼。固结汉回枕戈待，玉门关外莽苍苍。"},
{"title": "春夜与陈曙共饮西门外继登郭公山归途雷雨大作四首 其四", "author": "李达", "dynasty": "明代", "content": "霏霏江气重，漠漠山云聚。春雨半腰桥，馀酲尚如许！"},
{"title": "过麻山寺", "author": "李达", "dynasty": "明代", "content": "逐人山月暮云端，乔木村墟萤火寒。野寺心香桂丛发，步檐天乐鸟声阑。藜床卧病何须药？蓬鬓随风莫正冠。已过斋时仍乞饭，摘蔬蒸栗尽清欢。"},
{"title": "春日郊居", "author": "李达", "dynasty": "明代", "content": "瓯浦山边宅，春光与日长。占巢檐雀斗，选蕊野蜂狂。昼寝无尘事，郊居有草堂。年来唯养拙，亦自愧钱囊。"},
{"title": "春夜与陈曙共饮西门外继登郭公山归途雷雨大作四首 其三", "author": "李达", "dynasty": "明代", "content": "惆怅倚阑干，东游兴甚阻。轮囷员峤云，只欠一枝橹。"},
{"title": "即目二首 其二", "author": "李达", "dynasty": "明代", "content": "家鸽动成群，盘空复入云。霜毛肯为伍，霄汉偶相闻。又看斜飞去，遥怜只影分。岁寒天地闭，何处更逢君？"},
{"title": "游仙诗二十首选五 其三", "author": "周凤翔", "dynasty": "明代", "content": "岷江一堑万流枯，辟谷何妨且啖珠。驱策五丁牛气力，繁田辟作大西湖。"},
{"title": "晚自芝峰下回望护国寺", "author": "李达", "dynasty": "明代", "content": "归径迷何许？时逢老树根。霜林萤火出，露草候虫喧。半偈曾留意，残钟早闭门。香厨见烟起，回首只无言。"},
{"title": "会宁县 其二", "author": "黄英", "dynasty": "明代", "content": "星月皎寒空，蛮山四望同。铃声乡梦里，诗思岁寒中。路转河冰白，村遥野火红。忍饥投宿处，门柝起城东。"},
{"title": "山行效贾阆仙四首 其三", "author": "李达", "dynasty": "明代", "content": "僻境犹深入，长吟得久淹。微行枫叶坠，断壁石形尖。羽退秋穿牖，鬣疏松出檐。昔人耕凿地，桑竹朽株添。"},
{"title": "游仙诗二十首选五 其四", "author": "周凤翔", "dynasty": "明代", "content": "博进天钱总患贫，漏卮长泄入金邻。尾闾只合丸泥塞，划取淩波袜上尘。"},
{"title": "为田澄伯题韵松图中年以后作 其一", "author": "周凤翔", "dynasty": "明代", "content": "雪鸿馀影入荆关，相赏居然水石间。弹指沧桑几楼阁，十年清梦落蓬山。"},
{"title": "即目二首 其一", "author": "李达", "dynasty": "明代", "content": "岁晚山犹绿，飞来碧继翁。翁应爱葱茜，我自有灵通。戢翼聊投木，翻身即没空。谁能问此意，不住去匆匆。"},
{"title": "题莹姨移居上塘屋后正对大坟", "author": "李达", "dynasty": "明代", "content": "吾姨闾巷厌嚣尘，山脚安园托此身。已卜比邻新旧鬼，可堪再拜往来人。才看儿女完婚嫁，便与江山作主宾。莫笑灶头成老妪，题诗定与乐天亲。"},
{"title": "邠州", "author": "黄英", "dynasty": "明代", "content": "雪霰成先兆，云罗幂太空。牛羊低水草，猿鹤吊沙虫。煮茗敲冰白，烘衣对火红。荒凉今满目，谁与绘豳风。"},
{"title": "忆王孙 织女怨", "author": "顾若璞", "dynasty": "明代", "content": "年年云锦织天孙。银汉无情劳梦魂。乌鹊声声隔岸闻。怨黄昏。烟锁琼楼月到门。"},
{"title": "沙河井 其二", "author": "黄英", "dynasty": "明代", "content": "沙壤乏泉水，加之饥馑频。庭荒惟下鸟，门破久无人。那见烟生突，空馀雪涴尘。谁能振林业，雨足万家春。"},
{"title": "自君之出矣 其一", "author": "顾若璞", "dynasty": "明代", "content": "自君之出矣，不理钗头玉。思君湘水深，啼痕犹在竹。"},
{"title": "示疾", "author": "李达", "dynasty": "明代", "content": "客床何所有，四壁绝虫吟。远梦回灯暗，丛篁折雨深。戒寒如换世，示疾见初心。三尺无弦木，寥寥发至音。"},
{"title": "长相思 春词", "author": "顾若璞", "dynasty": "明代", "content": "梅子青。豆子青。飞絮飘飘扑短襟。风褰罗袖轻。送芳辰。惜芳辰。春事支离些个情。眉峰恨几层。"},
{"title": "登雪山", "author": "李达", "dynasty": "明代", "content": "迢递桃源近，逶迤竹径开。溪根春水漱，野笋暖风催。暂协寻山趣，惭非遗世材。林间遇麋鹿，犹是漫惊猜。"},
{"title": "沙河井 其一", "author": "黄英", "dynasty": "明代", "content": "轿里看山饱，閒情等卧游。路长空记里，地僻不通邮。吠犬知村近，饥羊向草投。可怜荒旱荐，流散未全收。"},
{"title": "虎牢关寄北京恽薇生先生 其一", "author": "黄英", "dynasty": "明代", "content": "师门北望暮天低，一抹炊烟染树齐。赖有盐车太行骥，载将衣钵到河西。"},
{"title": "登五老峰", "author": "李达", "dynasty": "明代", "content": "五老峰相逐，遥闻九派喧。天风晴送雨，海日昼多昏。梅福丹留灶，陶潜菊绕园。柴桑能卜筑，不羡问真源。"},
{"title": "又题", "author": "李达", "dynasty": "明代", "content": "鹿城初入夏，避暑意如何？岛树江心出，山风洞口多。卜居须散地，藏拙但狂歌。自把吟筇稳，追凉绕涧阿。"},
{"title": "乙卯春由成都赴绵州道中口占 其二", "author": "周凤翔", "dynasty": "明代", "content": "曲秃钤声午梦摇，东风吹壒上牛腰。瞢腾瞥见水红影，一路担花人过桥。"},
{"title": "高家铺", "author": "黄英", "dynasty": "明代", "content": "边塞寒笳晚更哀，布衣谁识陇西才。行依道北左公柳，春断江南驿使梅。战罢沙虫悲士卒，嘘同野马息尘埃。壮怀不醉凉州酒，为辅河湟政教来。"},
{"title": "文王二生见过因赠此作", "author": "李达", "dynasty": "明代", "content": "不尽劬劳举国同，盘蔬盂饭托冥鸿。居然问字二妙迹，来访锄经一亩宫。待客方知鲁悬罄，温书似觅楚遗弓。论文愧我无奇法，隔屋须呼汲古翁。"},
{"title": "就医吴门舟次酬外子安如次原韵", "author": "郑瑛", "dynasty": "明代", "content": "跂脚蓬窗七字成，狂奴慧业自天生。画蛾侬少三分媚，倚马君原一世惊。莫便披猖无检束，可能规劝听分明。锦囊长吉呕心血，漫为多才殉绮情。"},
{"title": "东皋揽胜", "author": "瞿式耜", "dynasty": "明代", "content": "天成位置绝形容，何处移来卓笔峰？雉堞西城连北郭，楼台暮鼓及晨钟。月摇水面流金粟，雨过山腰界玉龙。柳外凭高穷目望，梅塘帆影更重重。"},
{"title": "荣县大佛寺", "author": "黄英", "dynasty": "明代", "content": "评罢山人百衲琴，啸台东畔碧云深。钟声入市报昏晓，佛眼阅人成古今。觅醉自倾无量爵，观空不起未来心。寻常行乐都忘却，取个蒲团坐夕阴。"},
{"title": "次牧《翁六月七日迎河东君于云间喜而有述》诗", "author": "顾凝远", "dynasty": "明代", "content": "兰釭背立暑宵深，浴罢凝妆绣阁阴。学士懒扪时事腹，美人欢结海天心。低蛾叶并眉舒色，幽吹箫同语出音。一笑故应无处买，等闲评泊说千金。"},
{"title": "过余立先生芦黄居止", "author": "李达", "dynasty": "明代", "content": "楠溪岸上故人庄，五月松筠满草堂。象鼻山深云偃蹇，龙鳞树老日沧凉。不归书剑淹三晋，独客乾坤已十霜。谁谓皇天无老眼？杖藜垂白入芦黄。"},
{"title": "忆秦娥", "author": "顾若璞", "dynasty": "明代", "content": "晓莺呕。懒梳云鬓上秦楼。上秦楼。一帘春色，惹起新愁。杨花飘荡弄轻柔。残红零落倩谁收。倩谁收。乌盐歌罢，倦倚箜篌。"},
{"title": "和张式卿除夕诗二首 其二", "author": "周凤翔", "dynasty": "明代", "content": "千门强树护花幡，懒逐初莺和上元。故国楼台皆幻蜃，远山林木待穷猿。纵横经史前无敌，利赖农桑后有援。莫问平生奇险事，几人手剑向虞翻。"},
{"title": "落花诗", "author": "严焞", "dynasty": "明代", "content": "园林春色已无多，片片飘零奈若何。空里乾坤原变幻，梦中今古易蹉跎。还将残艳资鱼腹，留取香泥补燕窝。欲使繁华常在眼，莫嫌炀帝费绫罗。"},
{"title": "祢正平鼓", "author": "周凤翔", "dynasty": "明代", "content": "赤体三挝渔阳曲，满殿宾阳看不足。一腔怨气向谁鸣，昂头欲作山锋触。至今閒步邺城隈，伐鼓犹同金石哀。山膏善骂何多事，到底斯人是杀才。"},
{"title": "江上缫丝曲", "author": "顾若璞", "dynasty": "明代", "content": "桃花花繁杨柳垂，纤腰嫩脸香风吹。莺儿调声声正滑，堂上丝车鸣轧轧。少年骑马挟金弹，青幂朱舷纷夹岸。缫丝终日不忍看，寒螀早晚啼秋幔。"},
{"title": "遣怀", "author": "黄英", "dynasty": "明代", "content": "海外连年战血殷，滇中又见阵云环。弭兵万国无长策，养拙三荣有故山。座拥图书惟教子，天寒风雨不开颜。故人强半京华老，我望京华梦总悭。"},
{"title": "早发华阳镇", "author": "魏禧", "dynasty": "明代", "content": "七月五日阻北风，江头白浪高于篷。中秋夜泊华阳镇，琵琶琥珀声瑽瑽。月高鸡啼天不曙，官船吹金起击鼓。不闻江上人语声，惟闻满江动樯橹。北风渐软江水平，高帆一一出前汀。估人利涉争及时，何能熟寝待天明。披衣出舱我看月，波黑天低光明灭。梦中每爱放江船，月落空江鸣鶗鴂。"},
{"title": "无题", "author": "黄英", "dynasty": "明代", "content": "仙师两度奏通明，曾有微名记上清。怎奈瑶池阿母意，不教丹箓授书生。"},
{"title": "共和丁巳闰二月，川滇两军巷战于成都三日", "author": "黄英", "dynasty": "明代", "content": "可惜繁华窟，而今作战场。枪声时断续，天意正苍茫。劫混昆明火，春残杜宇乡。峨眉陆终在，被发欲佯狂。"},
{"title": "和张式卿除夕诗二首", "author": "周凤翔", "dynasty": "明代", "content": "城边鼓角行军乐，客里椒盘守岁诗。十载黄冠成废物，两行红烛负归期。遨头不信春生脚，婪尾宁须酒醒脾。到眼江湖还惜别，相逢饭颗又何时。"},
{"title": "雪山避暑", "author": "李达", "dynasty": "明代", "content": "执热寻山径，林园退暑微。松阴客坐久，蝶翅鸟衔飞。莫觅澄泉石，兼无叠雪衣。天风落怀抱，此意解人稀。"},
{"title": "过白云寺", "author": "李达", "dynasty": "明代", "content": "涧亭留客处，山殿带花疏。石瘦还生竹，潭清反见鱼。观身知梦幻，处世任乘除。何日离尘网？閒翻贝叶书。"},
{"title": "游仙诗二十首选五 其二", "author": "周凤翔", "dynasty": "明代", "content": "参商日日动雕戈，牛女年年泣绛河。争向真灵求位业，神仙更比鲫鱼多。"},
{"title": "暮雨", "author": "顾若璞", "dynasty": "明代", "content": "涧草依依浮玉，堤杨拂拂迷烟。江上蒲帆欲没，村中桑女争还。"},
{"title": "简阳署斋", "author": "黄英", "dynasty": "明代", "content": "东道初平敌，南风已扇人。宦同鸡肋味，梦醒马蹄尘。飞挽纡筹策，流亡待抚循。愿宽三尺法，散作万家春。"},
{"title": "铁马", "author": "韩洽", "dynasty": "明代", "content": "急响中宵发，凌空铁骑行。不知风信至，顿使旅魂惊。当世正多事，吾侪方苦兵。那堪檐宇下，又作战场声。"},
{"title": "勺庭示诸生 其一", "author": "魏禧", "dynasty": "明代", "content": "瞽人入坎窞，援之出平康。棘刺当孔道，挥之行路傍。举手非为劳，举口能为良。大言遗珠玉，小言效秕糠。天地待弥缝，岂必圣与王。"},
{"title": "勺庭示诸生 其三", "author": "魏禧", "dynasty": "明代", "content": "譬如厌膏粱，忽思御藜藿。车马何喧阗，缓步生寥廓。当暑进狐白，人乃弃不著。始知人生欢，适志为真乐。"},
{"title": "为田澄伯题韵松图中年以后作 其二", "author": "周凤翔", "dynasty": "明代", "content": "袖中东海无奇迹，眼底秦封有颂声。何似不其山下草，青青长对郑康成。"},
{"title": "会宁县 其一", "author": "黄英", "dynasty": "明代", "content": "寂寂缘溪路，行人按辔过。民愚无市政，山突绝樵歌。偶听足音喜，转嫌心绪多。天边一梳月，诱起众愁魔。"},
{"title": "革命的“铁砧”", "author": "陈松山", "dynasty": "明代", "content": "共产党人意志坚，赴汤蹈火我当先。严刑拷打何足畏，“铁砧”美名万古传。"},
{"title": "台阳八景诗", "author": "钱琦", "dynasty": "明代", "content": "秋登社社报年丰，閒向平原缵武功。兔窟草枯飞踏箐，鹿场风劲硬开弓。烟清紫塞关临北，旗卷青山尾转东。猎罢归来回首望，苍茫一片暮云空。"},
{"title": "台阳八景诗", "author": "钱琦", "dynasty": "明代", "content": "孤城百尺压层波，一抹斜阳傍晚过。急浪声中翻石壁，寒烟影里照铜驼。珊瑚篱落迷红雾，珠斗栏杆出绛河。指点荷兰遗迹在，月明芳草思谁多。"},
{"title": "后渡海诗", "author": "钱琦", "dynasty": "明代", "content": "岛屿湾湾三十六，孤篷夜向湾头宿。残缸未灭鼓鼕鼕，又趁寒潮出海角。海角有路惟青天，海角有水如苍烟。帆幅斜欹高浪腹，船梢倒立远峰颠。中有老鱼跳波出，大者十丈小七尺。腥风怪雨吹幽荒，甲角牙须森剑戟。须臾鲸鳄争潜逃，珊瑚倒影翻银涛。远岸入云青羃羃，荡缨插足绿萧萧。三三两两渔舟聚，习水如飞导前路。汉使秋乘斗畔槎，渔人春入桃源渡。万家烟火画图中，沙礁铁线锁重重。鱼龙窟抱鲲身曲，虎豹关开鹿耳雄。此时正值春光好，绿阴夹岸风搦搦。载得恩波较海宽，回头一望沧溟小。"},
{"title": "三塘水", "author": "黄英", "dynasty": "明代", "content": "天山南北未常羊，已信山经有大荒。古戍命名皆取水，高原随处是周行。草根雪点零星白，天际沙痕映日黄。遗世宛然成独立，据鞍四顾太苍茫。"},
{"title": "沧海君椎", "author": "周凤翔", "dynasty": "明代", "content": "天上祖龙狂似虎，伏莽英雄气不吐。博浪沙中一椎来，逐鹿奇人俱鼓舞。大索五日杳无踪，毕竟存身智在胸。遥知易水荆卿剑，地下犹应作怒锋。"},
{"title": "减字木兰花 月夜闻沈媚清夫人吹箫", "author": "顾若璞", "dynasty": "明代", "content": "雨收风细。一片清光疑是洗。秦女楼头。吹出柔肠几许愁。花枝掩映。素腕金环频弄影。香软寒轻。寂寂帘帏夜不扃。"},
{"title": "浣溪沙", "author": "顾若璞", "dynasty": "明代", "content": "嫩柳牵丝覆绮窗。起来无绪理明珰。恼人最是日初长。三尺乌云随意挽，两条却月待萧郎。胡琴闲放竹方床。"},
{"title": "游仙诗二十首选五", "author": "周凤翔", "dynasty": "明代", "content": "桂丛鸡犬尽酣眠，日禦蹉跎早驻鞭。一局烂柯数朝代，玉皇下殿五千年。"},
{"title": "题寒香小筑图", "author": "钱宝甫", "dynasty": "明代", "content": "昭代诗人盛梅里，清门文采百年来。六峰楼阁旧相望，三李祠堂今又开。老树屈蟠忘岁月，新枝低亚插莓苔。何时画里寻幽胜，挹得寒泉荐一杯。"},
{"title": "晚从安平渡海归署", "author": "钱琦", "dynasty": "明代", "content": "平堤含夕景，烟树半模糊。乘兴晚唤渡，一叶如飞凫。正值风色好，渡海如渡湖。千丈澄素练，十幅挂轻蒲。沙鲲明渔火，红影透菰芦。上乱星斗宿，纷射鼋鼍居。水气摩荡之，散作千骊珠。横空一钩月，堕入昆崙毹。似欲钓六鳌，惊走小䲓鰅。须臾近彼岸，潮退泥沙淤。沧海幻桑田，轣辘驾牛车。尔时夜气静，万籁归虚无。栩栩不自觉，恍惚凌仙壶。归来犹认梦，好手谁绘图。我夙抱游癖，而为缁尘污。翻身六合外，乃得纵所如。因悟天地大，到处皆蘧庐。心清境自适，底用恋乡闾。嗤彼井中蛙，局局徒拘墟。"},
{"title": "池上秋海棠", "author": "谢秀孙", "dynasty": "明代", "content": "芳草依碧池，佳花点秋石。佳叶与紫茎，何数秋兰色。主人策仗行，三径偶相值。采之置瓶中，颜色照几席。有如浣纱女，斜立石潭侧。幽芳独自怜，忽遇五湖客。沼吴果何人，撚花长太息。"},
{"title": "再过赤溪呈邓元白", "author": "魏禧", "dynasty": "明代", "content": "相见意不已，不寐竟达旦。振衣出南郭，露草凄以漫。轻烟幕平林，村村鸡犬散。初日多好光，主人适朝饭。人生不知心，何用更谋面。我生十一岁，窃希范张传。素心六七人，异姓而同干。涂氏贤父子，君之旧友善。语我与林子，奇才不易见。天下昔无君，黎阳初构乱。城虎不择肉，党恶以千万。君督南乡兵，机密发不缓。黎明驻南郊，群凶寝方燕。踉跄出门斗，前死后者窜。一日杀千人，万家获安奠。死者骨肉亲，至今不敢怨。乡兵骄成功，虎死狼为患。君更用市人，疾若摧枯蔓。用人人不疑，杀人人不叛。事己身不与，超然如飞翰。前日同涂林，访君读书院。路经校射场，指是君所践。怀哉李太白，风月此遗墠。昔读袁州碑，高文垂孔殿。字字关人伦，儒术尊不贱。夹溪千树桃，白沙空断岸。怜君多白须，喜君老尚健。"},
{"title": "柳泉道中得漫士侍郎留徐州待余之信喜赋长句", "author": "钱琦", "dynasty": "明代", "content": "一片秋云织秋晓，瘦马冲泥行草草。长路二更时梦公，觉视飞鸿在天杪。昨宵带雨入江南，短章欲报双鱼杳。徐州自古号雄封，天上黄河九曲绕。张骞奉使早乘槎，支机片石恣搜讨。我来恰好问河源，定识相逢两绝倒。人生遇合有前缘，我嫌太迟公太早。明朝趋步缓随公，江上数峰青未了。"},
{"title": "感怀", "author": "顾若璞", "dynasty": "明代", "content": "不堪愁病强搔头，二十三年感百忧。却也不知方寸内，如何容得许多愁。"},
{"title": "浦城坐清流船南不独酌成诗", "author": "钱琦", "dynasty": "明代", "content": "轩然大波来汹汹，千汹万汹磨铦锋。汹与水斗水突怒，雷霆席卷蛟螭宫。天吴海若惊奔冲，短兵狭巷交撑摐。掀翻海藏水倒立，鳌柱孤砥愁无功。一滩未平一滩起，声势益复增强雄。仙人敛手佛避舍，乌啼鸱叫天冥濛。清流船薄薄如纸，铁臂往往矜梢工。一人船头立摇手，指挥如意凭西东。卒尔首尾击则应，一人急起追而从。中央四人齐荡桨，分列左右排军戎。初从石罅盘屈曲，长城敢以偏师攻。忽然一发不可控，衔枚疾走乘天风。尔时从者皆失色，少见多怪心悾忡。我生赋性最愚拙，死生得丧凭天公。壁上观兵真偶尔，芥蒂那复萦胸中。梢工劝我勿开口，翻云覆雨君知否。前头又是恶滩来，估客年年遭击掊。为工一笑起推篷，寂历斜阳明远阜。谈笑风波信有之，不如且尽樽中酒。"},
{"title": "感吟", "author": "阚玉", "dynasty": "明代", "content": "西湖春色两堤花，阵阵莺声串柳芽。我本无心植杨柳，阴成都能夜栖鸦。"},
{"title": "答菊", "author": "魏禧", "dynasty": "明代", "content": "尔本同众卉，以我特知名。我已谢人间，尔犹保余荣。篱下邈难遇，缤纷在华庭。内房罗宠女，缜发耀鸦翎。晨梳供采摘，双鬓横新英。洁身充近玩，委藉何纵横。却误周茂叔，犹以隐逸称。"},
{"title": "晚从安平渡海归署", "author": "钱琦", "dynasty": "明代", "content": "平堤含夕景，烟树半模糊。烟兴晚唤渡，一叶如飞凫。正值风色好，渡海如渡湖。千丈澄素练，十幅挂轻蒲。沙鲲明渔火，红影透菰芦。上乱星斗宿，纷射鼋鼍居。水气摩荡之，散作千骊珠。横空一钩月，堕入昆崙毹。似欲钓六鳌，惊走小䲓鰅。须臾近彼岸，潮退泥沙淤。沧海幻桑田，轣辘驾牛车。尔时夜气静，万籁归虚无。栩栩不自觉，恍惚凌仙壶。归来犹认梦，好手谁绘图。我夙抱游癖，而为缁尘污。翻身六合外，乃得纵所如。因悟天地大，到处皆蘧庐。心清境自适，底用恋乡闾。嗤彼井中蛙，局局徒拘墟。"},
{"title": "送罗万峰三首 其一", "author": "刘震", "dynasty": "明代", "content": "佳会不可常，客子心郁陶。他时纵复遇，何以永今朝。严风西北来，辕马鸣萧萧。积雪满天涯，倦鸟思故巢。黯然离别情，泣涕上河桥。"},
{"title": "台阳八景诗", "author": "钱琦", "dynasty": "明代", "content": "历历沙鲲跨海隅，我知鱼乐网平铺。宏开三面恩波阔，细织千丝夕照孤。春水当门浮角抵，秋风满地小江湖。殷勤为向渔师问，中有珊瑚采得无。"},
{"title": "台阳八景诗", "author": "钱琦", "dynasty": "明代", "content": "石立金鸡唱晓声，曙光红泛早潮平。暖蒸春髓浮元气，小结仙壶幻赤城。捧日天真瞻咫尺，应时海亦象文明。晴霞五色涛千丈，稳载长更十二程。"},
{"title": "涨后", "author": "刘城", "dynasty": "明代", "content": "朝来混浩势，我谓没陵谷。渐杀及午中，故道俄然复。逶迤意何之，湾流仍可掬。白沙被黄滓，量泥宁止斛。昨夜所至痕，指示颈犹缩。岸坼塍则崩，树倒苗亦覆。快意几何时，盈虚几已速。"},
{"title": "海会寺", "author": "钱琦", "dynasty": "明代", "content": "草莽英雄地，楼台歌舞春。荒烟迷断础，净业忏前因。潮长龙归钵，亭空鸟唤人。自今依慧日，无复海扬尘。"},
{"title": "同颙斋嵩霞皋亭看红叶即事", "author": "钱琦", "dynasty": "明代", "content": "长空霁烟雾，幽意何凄悄。乘兴访东皋，挈伴踏清晓。是时秋云暮，万木就枯槁。爱兹枫林叶，冷挹霜华饱。灼如夭桃鲜，烂若晴霞绕。曲折缘树行，一路恣幽讨。信步不知远，误到境逾好。忽逢田舍翁，招邀入深窱。茅茨三五间，夹以翠竹筱。到门引客入，礼法互草草。老瓮篘新开，山庄地不扫。橘摘檐前枝，鱼网门外沼。远岫出重云，疏林鸣杂鸟。俯仰身世忘，乾坤草亭小。引觞渐颓然，夕阳沈树杪。拂衣辞主人，夹路晚烟袅。凉飔醒醉眸，枝枝红未了。矫首发长歌，清音出林表。良会亦须臾，美景讵常保。不见红叶红，转眼随秋老。寄言素心人，灵根慎自葆。"},
{"title": "秋怀 其二", "author": "刘城", "dynasty": "明代", "content": "代谢成古今，荣悴如流屣。金飙从何来，著物成凋毁。阴生在午中，霜零由夏始。丰亨物忌靡，离明帝伤恃。衔辔一以弛，气势来诚驶。摇落日趋多，萧瑟不可止。"},
{"title": "泛海", "author": "钱琦", "dynasty": "明代", "content": "娲皇断鳌足，元气泄混茫。散作长波涾𣵺杳，不知其几千万里，荡摇大地天为盲。有时飓母胎长长鲸怒，星眸电齿云车雷鼓风轮森开张。尘沙飞扬人鬼哭，往往白昼惨冽如幽荒。往时读海赋，犹疑近荒唐。朅来鹭门一怅望，大叫绝奇狂夫狂。柁楼打鼓长鱼立，船头挂席西风凉。是时郁仪忽走匿，但见天光水色一气摩硠硠。大嶝路最近，小憩古禅房。彼岸倏不见，一叶随波扬。南人自誇乘船惯，不比坐马颠踣难收缰。岂知波恬风静浪息时，起势一落犹有千丈强。长吉心肝尽呕出，但无好句归锦囊。忽然桃浪暖，红影落星光。须臾墨云捲，四顾失青苍。出海与亚班，神色俱仓皇。飞身上桅杪，指南凭针芒。谓言渡海此最险，呵㗵下有蛟鼍藏。去年太守误落漈，鹬如飞凫失侣天外周翱翔。今年将军复遭毒，有如曹兵百万赤壁遇周郎。罗经巽己偶错位，北去弱水东扶桑。我闻此语了无怖，俗子所见皆秕糠。男儿桑弧悬矢志四方，径须腰悬斗印提干将。出入玉门赴沙场，直探虎穴扫欃枪。名勒钟鼎勋旂常，回手抉汉分天章。不然翻身跳出尘坱外，跨鳌骑鹤骖鸾凰。朝游碧落暮沧溟，须弥大界随相羊。谁能瑟瑟缩缩如寒螀。坐令颜鬓凋秋霜。况闻蓬莱方丈咫尺尘隔断，世乏仙骨谁梯航。因风误到更可喜，底用祸福先周详。台阳一番岛，宛在水中央。古称毗舍耶，或云婆娑洋。自从归入版图后，穿胸儋耳咸循良。我来衔命持羽节，要将帝德勤宣扬。兼恐奇才遗海外，一一搜采贡明堂。水程志更更十一，蠡窥管测毕竟绳尺难参量。何奇不有怪不储，且复耳目恣探详。兹游之奇平生冠，东坡快事吾能偿。舟师喘定笑绝倒，喜色转露眉间黄。天鸡一声晓色白，百怪照影争逃亡。不见澎湖见飞鸟，鸟飞多处山云长。三十六岛郁相望，渔庄蟹舍纷低昂。收篷暂寄泊，呼童满引觞。尔雅颓然不知身与世，恍忽栩栩瞬息历九州遍八极，徜徉于无何有之乡。"},
{"title": "答孔仲石尚镛", "author": "刘城", "dynasty": "明代", "content": "《麟史》凋残文定亡，君家世学与谁伤。变名人自知梅福，守业时应属孔臧。世已衣裳忘楚楚，我今岁月去堂堂。贤昆洒泪骑箕后，莫问中原大小匡。"},
{"title": "送灵峰和尚还山", "author": "谢泰宗", "dynasty": "明代", "content": "乍来笑语未春温，又看依依柳断魂。山色半衔青不改，衲衣敝尽黑犹存。帆随江月呼潮上，酒挂征鞍带雨浑。漫说赵州行脚遍，好参知识是何门。"},
{"title": "望岱", "author": "刘震", "dynasty": "明代", "content": "玉检金泥历代传，振衣千仞是何年。风吹一片青冥色，万朵芙蓉落马前。"},
{"title": "龙湖岛", "author": "钱琦", "dynasty": "明代", "content": "凉风从西来，幽意散清晓。朝过湾里溪，午上龙湖岛。岛势曲如盘，湖光澄似沼。水气忽荡摇，山云互缭绕。遂有湖中龙，游戏现鳞爪。其上浣云亭，八角撑天表。俯瞰岛与湖，一幅米家稿。坐久不知瘦，夕阳催归鸟。因忆故园山，环湖青未了。廿年牛马走，湖山笑人老。乃于瀛海外，好景恣搜讨。所得偿所失，自计颇不少。凡事有夙缘，益悟造化巧。前望绿迢迢，天涯指芳草。"},
{"title": "湖中", "author": "顾若璞", "dynasty": "明代", "content": "湖光渺渺冷烟微，江鹜沙凫伫不飞。恰欲抱琴轻别去，芰荷分绿上罗衣。"},
{"title": "偕顾翎先司理陈坤庵集梓荫山阁", "author": "谢泰宗", "dynasty": "明代", "content": "西风禾黍一登楼，槛外青山大海流。钓客六鳌初下饵，仙人双鹤未归丘。移云树影江心见，漱石杯光水底浮。投分半通千佛籍，抡交十载一绨裘。歌风汉苑思皇士，溉釜周京旧国谋。入洛彦先才自美，谁人惊坐辖堪投。振衣试读《怀沙》句，笔底江山何处收。"},
{"title": "台阳八景诗", "author": "钱琦", "dynasty": "明代", "content": "沙礁屈曲海门通，幅幅蒲帆挂远空。擘絮乱云天上下，断行飞鹭浪西东。风抟喜近鲲鹏路，星落刚临牛女宫。画意诗情何处最，桃花春涨夕阳红。"},
{"title": "送麻天为还里", "author": "刘城", "dynasty": "明代", "content": "风雨飘摇已覆巢，遗雏戢翼敢譊譊。间关谒帝君亲事，变姓投人任侠交。无力运椎徒眦裂，有歌和筑未牙聱。欲为决策冯詹尹，知在全乾第一爻。"},
{"title": "送罗万峰三首 其三", "author": "刘震", "dynasty": "明代", "content": "皎皎霜前月，寒菊满径芳。光华相照耀，芳馨袭衣裳。奈何一为别，山川阻且长。蓬根在我足，车轮在我肠。衷情苟不渝，千载永相望。"},
{"title": "题王公俨石泉", "author": "刘城", "dynasty": "明代", "content": "甘洁寒流滴沥来，石魂冰魄绝纤埃。莫将一勺通渔棹，才到人间不复回。"},
{"title": "答刘引之来问近事", "author": "刘城", "dynasty": "明代", "content": "莫放渔人入，溪山远作篱。邓冯谁命世，黄绮是吾师。华发短犹在，荒村春欲迟。寒梅开有日，折寄向南枝。"},
{"title": "固关道中", "author": "刘震", "dynasty": "明代", "content": "崎岖天路仄，径绝险摩空。直此盘回上，何难霄汉通。阴晴山向背，苦乐辙西东。百二秦关接，重重控禹功。"},
{"title": "抵任", "author": "钱琦", "dynasty": "明代", "content": "东洋世界入婆娑，笑领头衔一甲螺。岂合济川充作楫，自甘考绩拙催科。近南气候秋冬少，入俗衣冠傀儡多。为是圣朝宏远化，百年海水不扬波。"},
{"title": "七鲲身", "author": "钱琦", "dynasty": "明代", "content": "海中有鲲夜化鹏，将飞似堕忽伏蹲。浸作千年老云根，分排玉立如弟昆。蛟宫千丈姿雄跨，鳄浪万里供馋吞。壮气已作长虹吐，远势欲挟孤鸾骞。如砥狂澜留柱石，时挝天鼓殷雷门。左控安平右鹿耳，襟带众汇如缭垣。当年蛙龟争雄处，犀甲百万齐云屯。一声海吼白骨枯，潮头战血交流浑。自从归我版图后，恬波息浪清乾坤。升平大业垂万古，异域往往叨殊恩。祇今穷崖绝壑地，已成紫蟹黄鱼村。我来正值三月暮，裌衣习习春风温。他山可望不可即，远见一片苍烟痕。天地沧桑本变幻，古今兴废如朝昏。况复浮生一泡影，忍令岁月逐尘奔。眼中俗客难为论，黯然默默销神魂。安得如尔息健翮，坐受晚露与朝暾。"},
{"title": "香烟同昙谷限韵", "author": "邓林梓", "dynasty": "明代", "content": "篆却灵檀细罽头，似因墨浪跃潜虬。横侵画壁岚方起，曲绕瓶花雾未收。层阁忽生三凤鼎，斐云分盖五绫篝。依稀镜里双鬟乱，春睡初醒十二楼。"},
{"title": "桐江舟中", "author": "刘侃", "dynasty": "明代", "content": "滩到桐庐尽，江流自此平。远烟团小屋，斜照起秋声。浪细千鳞见，风和一棹轻。计程余两驿，遥盼虎林城。"},
{"title": "送别次侯学士", "author": "刘子壮", "dynasty": "明代", "content": "风静天高落木悲，轻车羸马望南驰。愧深玉署曾联辔，夕照师门忆共卮。近日文章谁与语，别来期许慎相思。经过傥遇真英俊，莫惜音书报我知。"},
{"title": "湘灵侄见示十月杂感，依韵和答", "author": "钱龙惕", "dynasty": "明代", "content": "年华已是劫灰残，欲觅逃名七里滩。谁篡鸿飞高冥冥，休歌牛角夜漫漫。骑驴自称襄阳帽，漉酒长欹栗里冠。千树芦花数行雁，天涯寒月许同看。"},
{"title": "赤嵌楼", "author": "钱琦", "dynasty": "明代", "content": "旧是红彝地，今成勾曲天。螺旋盘曲磴，树古抱寒烟。日脚浮云外，潮头落槛前。牛皮一席地，芳草自年年。"},
{"title": "秋眺西山绝顶", "author": "刘侃", "dynasty": "明代", "content": "开樽飞鸟外，倚杖暮钟时。天截余霞断，人梯石磴危。远村连野阔，小谷得秋迟。不觉归来暮，家家正晚炊。"},
{"title": "秋夜宿南山白足轩", "author": "郑重", "dynasty": "明代", "content": "清夜疏林寂，高吟度远峰。月微兼冷露，香炉又残钟。秋老山容淡，更寒蝶梦空。孤镫留信宿，半榻白云封。"},
{"title": "答詹柔尊", "author": "刘子壮", "dynasty": "明代", "content": "醉君江上阁，风雨闇然春。忽作十年别，几成异世人。得书如面见，赠句以情申。遥羡湖烟里，能于鱼鸟亲。"},
{"title": "都门霜降日作", "author": "郑茂", "dynasty": "明代", "content": "风雨连朝动客愁，笳声呜咽满边楼。卷帘何事看新月，一夜霜寒木叶秋。"},
{"title": "湖上晚归", "author": "钱龙惕", "dynasty": "明代", "content": "肠断湖山列画屏，断桥残日半湖明。逋仙祠畔销残暑，鄂国坟边恨晚程。娅姹佳人红芰湿，风标公子白鸥轻。篮舆渐逐高峰远，惆怅银钩月乍生。"},
{"title": "明郑贵妃金书观音普门品经 其三", "author": "赵昱", "dynasty": "明代", "content": "黄屋何来郑主乘，松风狂客捏名称。知他佛力生因想，绝倒乌台睡语凭。"},
{"title": "元朔山谒太元宫", "author": "谢陛", "dynasty": "明代", "content": "振衣高叩碧琳宫，石磴盘虚曲曲通。仙仗绕庭临帝座，雄图控虏借神功。天垂北斗悬梯上，云压西山挂殿中。万里壮心思出塞，长驱青海欲从戎。"},
{"title": "登文塔", "author": "刘三才", "dynasty": "明代", "content": "缥缈风烟万里开，招提乘兴漫登台。终南紫气来三辅，极北浮云净九垓。雁外晴丝飞浩荡，尊前塔影落崔嵬。瀛洲遗址仍相望，共看文芒射斗台。"},
{"title": "池上秋海棠", "author": "谢秀孙", "dynasty": "明代", "content": "芳草依碧池，佳花点秋石。绿叶与紫茎，何数秋兰色。主人策仗行，三径偶相值。采之置瓶中，颜色照几席。有如浣纱女，斜立石潭侧。幽芳独自怜，忽遇五湖客。沼吴果何人，撚花长太息。"},
{"title": "如梦令 春夜", "author": "戴锦", "dynasty": "明代", "content": "波弄一池风皱。香滞小炉烟瘦。月上半阑干，夜静只闻更漏。依旧。依旧。人立黄昏时候。"},
{"title": "九日过白云山房有感", "author": "赵昱", "dynasty": "明代", "content": "风流耆旧远，尽日掩秋堂。野水落寒石，乱山低夕阳。白云从过眼，黄菊又初霜。空有琴书在，尘封已半床。"},
{"title": "袁简斋得余归信以诗寄投次韵奉答 其一", "author": "钱琦", "dynasty": "明代", "content": "声声啼鸟劝提壶，得遂初怀本不图。老树几株闲侣伴，方塘半亩小江湖。筵前奉母攀花舞，醉后呼儿当杖扶。多少邯郸枕上客，问他此乐梦曾无。"},
{"title": "相公墩湖心寺示僧琦", "author": "刘城", "dynasty": "明代", "content": "廿年常住处，每到意能新。佛与人俱静，厨因客去尘。出林传梵放，登阁见车辚。弥望平湖气，双龛赞与旻。"},
{"title": "秋怀 其四", "author": "刘城", "dynasty": "明代", "content": "梧桐凤所宿，鸢鹯不敢栖。蓐收一秉令，绿叶辞高枝。灵鸟既不至，百尺干奚为。瑟琴娱世耳，不如委涂泥。夷仲自放废，守正亦知几。秋山有佳色，行歌宜采芝。"},
{"title": "富池口", "author": "刘子壮", "dynasty": "明代", "content": "初日沧江宿雨醒，乱山无数一峰青。锦帆宫馆灰飞尽，几点寒鸦送客舲。"},
{"title": "岘山", "author": "刘震", "dynasty": "明代", "content": "当涂典午事纷纭，西蜀山川付暮云。我到岘山无泪洒，秋风曾拜卧龙坟。"},
{"title": "开化八景诗 其四 里山瀑布", "author": "黄辉", "dynasty": "明代", "content": "不记潺湲几度秋，一泉泻度四山兜。穿沙屈曲淘金碛，触石纵横漱玉毬。瀑布谁能登峻岭，浣纱人岂过山沟。仙家信息宜珍重，莫遣飞花向外流。"},
{"title": "寄沈昆铜", "author": "刘城", "dynasty": "明代", "content": "家瞰江流日夜驰，恩仇回首梦中悲。望门隔岁思张俭，复壁移时出赵岐。南渡只余花作曲，北来每听角横吹。故人寥落星辰在，劳尔临风劝酒卮。"},
{"title": "秋怀 其三", "author": "刘城", "dynasty": "明代", "content": "莫羞贱与贫，带索歌常浩。莫忧渴与饥，餐菊粮堪饱。众卉泫然徂，鞠乃猗与好。百舌蜩螗天，蟋蟀俟秋剽。岂怨生身迟，笑彼争时早。秋气穷巷间，不叹东门道。"},
{"title": "开化八景诗 其三 凤凰山花", "author": "黄辉", "dynasty": "明代", "content": "河阳不必数繁华，空谷于今有异花。已学倩妆临涧壑，自余香艳带烟霞。投闲雅称幽人赏，避俗宁寻高士家。最是燕莺情寄好，松花梦里报蜂衙。"},
{"title": "送李分虎之滇黔", "author": "蒋平阶", "dynasty": "明代", "content": "万里南中路，春风入五溪。地分铜柱北，山险桂林西。树酒尊堪泛，箄船棹自携。关梁庄蹻设，碑字武乡题。水出滇池倒，天临瘴岭低。鸟言通八部，绣面接诸黎。圣武初经略，征南振鼓鼙。三军持毕节，一战下和泥。荒服开州郡，穷边走寄鞮。阑干红罽入，歌舞白狼齐。汉使难重问，磨崖不可梯。乌蛮新幕府，属国旧朱提。君听南征曲，能令乡思迷。山深鹦鹉语，花老杜鹃啼。河外青蛉县，关前白马氐。还将《碧鸡赋》，迟尔到金闺。"},
{"title": "台阳八景诗", "author": "钱琦", "dynasty": "明代", "content": "宿雨初收夜气妍，空灵色气妙难诠。澄来止水壶中月，洗净浮云水底天。鲛女静开霜匣照，骊龙冷抱宝珠眠。冰心彻底谁怜取，留得清光在海边。"},
{"title": "秋日同韩景圭游文塔", "author": "杨国柱", "dynasty": "明代", "content": "雨后秋光洁，携朋到上方。世情无点染，吾道自清凉。非为谈经乐，多因寄傲狂。泾流还咫尺，欲共泛沧浪。"},
{"title": "园居漫兴", "author": "黄钺", "dynasty": "明代", "content": "池柳含烟色尚轻，园居倏已过清明。巢成树罅刍尼隐，水暖桥阴科斗行。退直懒从闲客话，答书老忘后生名。龙钟枉被青山笑，纵有田归不耐耕。"},
{"title": "开化八景诗 其八 银渚月出", "author": "黄辉", "dynasty": "明代", "content": "新月涓涓影尚孤，渐移天尚倩谁扶。片轮碾破秋千顷，永夜虚悬玉一壶。映渚易求丹桂种，沉波难觅水晶图。姮娥似念诗怀润，赠我清光满五湖。"},
{"title": "送罗梦章比部省亲还蜀", "author": "蒋平阶", "dynasty": "明代", "content": "归心遥系武功天，巫峡春风万里船。锦水有桑堪养母，邛关何地可筹边？云迷八阵愁鱼复，路转三巴泣杜鹃。自叹碧鸡词赋客，十年旌节竟空悬。"},
{"title": "归舍偶成", "author": "黄辉", "dynasty": "明代", "content": "云深三径长新萝，每到良辰一暂过。客舍漫云非故国，家园或恐是行窝。抚弦且奏高山操，对酒休提长恨歌。但得鲁阳戈借力，渔樵终不负青蓑。"},
{"title": "张贞女", "author": "赵鹤", "dynasty": "明代", "content": "早寡已足悲，况当将嫁时。艰难思鲁女，风雨黯湘累。一痛成今古，终身断涕洟。妾心如古井，地下不须知。"},
{"title": "杜鹃花", "author": "杨守礼", "dynasty": "明代", "content": "百年过半学忘情，绮语芟除手亦生。因甚对花情未了，杜鹃颜色正倾城。"},
{"title": "冬夜和朱画庄韵", "author": "杨守礼", "dynasty": "明代", "content": "醉醒何处可，延月键松扉。境寂心还定，天高梦不归。一弹琴味永，三叹瑟声稀。翻羡孤飞雁，寒芦任尔依。"},
{"title": "开化八景诗 其八 银渚月出", "author": "黄辉", "dynasty": "明代", "content": "新月涓涓影尚孤，渐移天际倩谁扶。片轮碾破秋千顷，永夜虚悬玉一壶。映渚易求丹桂种，沉波难觅水晶图。姮娥似念诗怀润，赠我清光满五湖。"},
{"title": "明郑贵妃金书观音普门品经 其四", "author": "赵昱", "dynasty": "明代", "content": "弥戾消除一卷携，名香三沐写恩私。隃麋清谨堂恭进，呵手绵绫裹笔时。"},
{"title": "落灯风 夏闺", "author": "赵家璧", "dynasty": "明代", "content": "夜静天炎冰簟卧。残妆理簟迎风坐。消受有荷香，更两两、流萤飞过，一点红灯火。贪凉反惹心无那。空看着月来云破。叹事事倥偬，惟拥着、书儿千部，花屿吟残我。"},
{"title": "村居杂感用所南郊行即事韵 其二", "author": "刘城", "dynasty": "明代", "content": "屣重泥沾齿，风高雨欲沱。刑天方舞戚，蜗角尚称戈。群计田分耦，谁言海不波。荣期虽有乐，带索未成歌。"},
{"title": "送罗万峰三首 其二", "author": "刘震", "dynasty": "明代", "content": "河桥无停波，岁月忽已暮。冰霜自峥嵘，征车莫能驻。人生感意气，念子美无度。长安冠盖场，心独切孺慕。挥手尘埃中，面目喜如故。"},
{"title": "督耕", "author": "黄居石", "dynasty": "明代", "content": "不耕受其饥，食力宜耒耜。春有事西畴，入夏共耘耔。所望在秋成，终岁勤如此。上以输征贼，下以宁妇子。埋名畎亩间，河清或能俟。东邻华盖新，已闻书怪字。北里紫骝骄，昨报沙场死。荣枯易朝昏，何如荷锄子。堪笑南阳人，一出终多事。"},
{"title": "答谢山京师寄柬并及穆堂先生李公惓惓于予之意速余北行谢未能也", "author": "赵昱", "dynasty": "明代", "content": "寒卧虚楞霜日移，怜渠穴纸冻蝇痴。疏芜华发存公道，悠邈良朋辱远辞。献玉辄伤和氏足，生金难凿贾逵碑。一从尘事轻抛得，好践梅花雪后期。"},
{"title": "送李分虎之滇黔", "author": "蒋平阶", "dynasty": "明代", "content": "万里南中路，春风入五溪。春分铜柱北，山险桂林西。树酒尊堪泛，箄船棹自携。关梁庄蹻设，碑字武乡题。水出滇池倒，天临瘴岭低。鸟言通八部，绣面接诸黎。圣武初经略，征南振鼓鼙。三军持毕节，一战下和泥。荒服开州郡，穷边走寄鞮。阑干红罽入，歌舞白狼齐。汉使难重问，磨崖不可梯。乌蛮新幕府，属国旧朱提。君听南征曲，能令乡思迷。山深鹦鹉语，花老杜鹃啼。河外青蛉县，关前白马氐。还将《碧鸡赋》，迟尔到金闺。"},
{"title": "恭题晋赠中宪大夫四川崇庆州牧理斋常公殉节纪略后 其一", "author": "涂日烜", "dynasty": "明代", "content": "元戎西指正桓桓，昔岭犹传转运难。蛇豕跳梁施贼伎，风霆叱咤发忠肝。妖氛毕竟歼将尽，壮节须臾事已完。岂独文章能报国，英魂飒爽暮烟寒。"},
{"title": "观象台", "author": "彭启丰", "dynasty": "明代", "content": "周天三百六十五，去地九万有一千。茫茫大造亦可测，观星之台始何年。虞帝璿玑制初创，姬文载咏《灵台》篇。铜仪昉自汉宣帝，递相述作逾精研。古遗铸象十三座，我朝新造居中圜。西洋算法穷杪忽，横互尺度罗星躔。五金之精发异彩，四柱屹峙生祥烟。我来驻马历台上，落落万象光芒悬。超然置身六合表，欲穷造化玄中玄。侧闻人主象太乙，执德驭世无颇偏。敬天以心不以器，神凝于穆非言诠。莲漏声传初日晓，龙楼彩映红云鲜。惟愿雨旸协畴范，天人一气相回旋。"},
{"title": "登齐云洞天", "author": "蔡启僔", "dynasty": "明代", "content": "壁立峰千仞，云开石径斜。树身无岁月，人影带烟霞。耳目违尘事，仙凡自一家。前踪犹可问，香饭等胡麻。"},
{"title": "开化八景诗 其六 军将积雪", "author": "黄辉", "dynasty": "明代", "content": "彤云密布朔风吼，尽把琼英撒野皋。点缀乔松银作树，平铺寒谷玉为涛。寻梅但觉留香味，放鹤从何辨羽毛。只有山中高卧客，六花飞舞兴逾豪。"},
{"title": "伐松行", "author": "彭启丰", "dynasty": "明代", "content": "环秀山前环秀寺，碧瓦连云树凝翠。中有苍松百十株，栽从前代经千载。郁葱灵气鬼神扶，来往行人风雨避。俄传州守符牒来，役使梓匠凌崔嵬。长绳倒曳斤斧斫，势震岩谷声轰雷。一朝山容顿憔悴，各材劫尽空徘徊。老僧感事悲且怒，欲叩天阊无路诉。吟成七字辇下传，太息山门景非故。老鹤归来失旧巢，苍龙化去迷烟雾。大吏闻之愕且嘻，霜威凛凛白简驰。畀兹三尺无佚罚，昭灼天道谁能欺。由来仁民兼爱物，所赖彰瘅公无私。迩来吏道日益靡，剥民脂膏类如此。松遭剪伐不自言，民苦呻吟孰为理。茁葭应为咏周诗，束湿宁当追《汉史》。"},
{"title": "再过剡溪", "author": "彭启丰", "dynasty": "明代", "content": "平生雅爱孔淳之，剡曲山川镜里移。春树参差浮岸远，布帆层折入山迟。没篙水涨添三尺，抽笋林深茁万枝。竟日潇潇烟雨湿，寒云千叠望犹疑。"},
{"title": "吴城晓发", "author": "黄居石", "dynasty": "明代", "content": "凌晨方挂席，已出望湖亭。野店明残火，秋江落晓星。鸡声寒草屋，雁影起沙汀。浪迹知何似，飘飘学水萍。"},
{"title": "赠陈三谷", "author": "黄居石", "dynasty": "明代", "content": "一壶烟月一藜筇，短发逍遥粤海东。茶臼响生尘碾绿，药炉香发火蒸红。麻衣宰相云泉里，玉洞真人市肆中。若使相逢如魏武，休教草檄愈头风。"},
{"title": "题元人张天顽墨牡丹", "author": "杨晋", "dynasty": "明代", "content": "笔底分明一画禅，洛阳花色动云烟。古人不与春同去，流落人间二百年。"},
{"title": "开化八景诗 其四 里山瀑布", "author": "黄辉", "dynasty": "明代", "content": "不记潺湲几度秋，一泉泻出四山兜。穿沙屈曲淘金碛，触石纵横漱玉毬。瀑布谁能登峻岭，浣纱人岂过山沟。仙家信息宜珍重，莫遣飞花向外流。"},
{"title": "开化八景诗 其五 石塘春涨", "author": "黄辉", "dynasty": "明代", "content": "溪头冲急锁桥门，掩映晴川绿树村。日射水光翻石壁，卅行波面动山根。桃花雨后红潮涌，杨柳风前碧浪温。独羡矶边闲钓叟，每留鸥鹭伴晨昏。"},
{"title": "秋夜读书山寺", "author": "彭年", "dynasty": "明代", "content": "夕气正凄紧，窅然烟磬过。岸虫辛语草，山鬼啸披萝。月近寒无际，松坚秀不磨。古人随意接，予好亦无颇。"},
{"title": "愁春未醒 春草", "author": "许锐", "dynasty": "明代", "content": "如袍更绿，比带还青。沙暖带香处、东风送暖始星星。斗草人偏丽，寻芳去步轻盈。鞋边细踏，裙边微扫，未必无情。再望平皋，浅深迷蝶，断续流莺。夕阳外萋萋冉冉，忒觉分明。恨绪愁丝，似他刬尽又重生。王孙何在？年年岁岁，春信难凭。"},
{"title": "题洪编修", "author": "黄钺", "dynasty": "明代", "content": "我生才五年，先君即弃世。十龄慈母亡，嫂亦相随逝。寄生于外家，六载若瘤赘。忆初母在堂，我年八九岁。能作方丈书，顾我奖且励。谓可读父书，往往颜为霁。夜窗针黹余，课我兄及弟。一去四十年，此境永潜翳。览图触我悲，曩事何若契。君才班马俦，君孝曾闵继。机声镫影中，一忆一流涕。图之至再三，鱼菽以时祭。伊予本孤陋，附君得登第。自惭还自挝，亲骨犹未瘗。行当归焚黄，已作终焉计。薄耕即无田，敢负墓前誓。江水寒未波，江梅香尚细。我归君傥来，相思定应嚏。"},
{"title": "登方山西岩卜居", "author": "杨枢", "dynasty": "明代", "content": "嵯峨盘谷路，策杖此经过。峰峻绝樵牧，崖悬障薜萝。人踪分径草，鸟语出林阿。莫赋居难定，松风任啸歌。"},
{"title": "夜坐", "author": "彭启丰", "dynasty": "明代", "content": "松竹参差静掩关，一庭水石洗尘颜。疏风影动林梢月，宿雨凉生槛外山。饮露翠緌身自洁，鸣皋雪羽迹同间。何须遽作《归田赋》，此地由来远市阛。"},
{"title": "读书夜静闻钟声从白月来", "author": "许友", "dynasty": "明代", "content": "石楼隐向日云封，知在岧峣第几重。残夜读书人未卧，万山明月一声钟。"},
{"title": "广武", "author": "黄钺", "dynasty": "明代", "content": "天险扼重山，时清耕凿间。腥风虎饮涧，寒月雁横关。画角穿云出，惊沙点鬓斑。明朝驰绝漠，谁遣大黄弯。"},
{"title": "忆秋夜听客弹琴", "author": "许友", "dynasty": "明代", "content": "去年秋夜半，置酒高登临。萤火照金井，潭光映素心。风寒生古树，脱叶如微吟。眠鸟不成梦，偷作三两音。秋色入衣履，白月穿疏林。相对有古意，深幽归枯琴。"},
{"title": "菩萨蛮 春日", "author": "许锐", "dynasty": "明代", "content": "问花今夜开多少？惜春只是愁春老。无语立花前。鸦销一阵烟。柳丝垂细细。难把柔肠系。帘影漾空明。春风最有情。"},
{"title": "山气", "author": "黄钺", "dynasty": "明代", "content": "山气夜沈郭，苍茫晓未收。寒风来绝塞，入夏尚重裘。盘马雪千里，射雕天尽头。平生极飞动，惜不壮时游。"},
{"title": "春寒漫兴", "author": "杨铨", "dynasty": "明代", "content": "双扉静掩俨山隈，雪后庭阶玉几堆。古树最宜当牖立，冻云端不为春开。敲冰遣兴闲烹茗，拨火搜吟偶画灰。日对忘言无热友，琴书榻外老寒梅。"},
{"title": "明郑贵妃金书观音普门品经 其一", "author": "赵昱", "dynasty": "明代", "content": "坏色鸾纹几劫尘，当年宫事谩题论。承恩特请饥民绘，天子呼来善女人。"},
{"title": "明郑贵妃金书观音普门品经 其二", "author": "赵昱", "dynasty": "明代", "content": "番经厂里见莲台，绿刺观音鬘络开。跳步也随弓样窄，中秋来舞万年杯。"},
{"title": "挽周迂村", "author": "彭启丰", "dynasty": "明代", "content": "举世罕中行，同人思狷者。同村岂真同，古调自陶写。独行寡朋侪，结习耽风雅。清如冰弦弹，冷若松风泻。卧病同袁安，苦吟类东野。一编手自携，不道知音寡。盈缩有前期，年命讵尔假。新诗入选家，渍墨泪盈把。墓槚何时封，踟蹰夕阳下。"},
{"title": "斋居喜雨", "author": "许友", "dynasty": "明代", "content": "细草如孤岸，春船系碧桐。晓晴山梦里，残月柳丝中。佛古人心寂，阶荒鬼语工。通宵煨药饵，瓦灶火犹红。"},
{"title": "郭圣仆汉砚斋", "author": "彭年", "dynasty": "明代", "content": "郭泰曾闻道，千秋一后身。秦前曾有字，汉末竟无人。扫径催花信，扬舲理钓纶。鹿冠方竹杖，随意作天真。"},
{"title": "梁溪舟宿闻吴歌", "author": "黄云", "dynasty": "明代", "content": "鸡唱烟中乱桨鸣，梦回酒醒未天明。江南风景凋残后，才听吴歌第一声。"},
{"title": "栖霞禅房雨坐", "author": "彭启丰", "dynasty": "明代", "content": "雨气湿岚容，僧房暂倚筇。声飘千涧瀑，影暗六朝松。暝坐钟鱼寂，清斋蕨笋供。阶前多药草，何处觅仙踪。"},
{"title": "春日园居 其一", "author": "许友", "dynasty": "明代", "content": "两树松涛酿细风，数竿青竹石桥东。午眠方足新茶苦，啄木声移嫩叶中。"},
{"title": "园居漫兴", "author": "黄钺", "dynasty": "明代", "content": "池柳含烟色尚轻，园居倏尚过清明。巢成树罅刍尼隐，水暖桥阴科斗行。退直懒从闲客话，答书老忘后生名。龙钟枉被青山笑，纵有田归不耐耕。"},
{"title": "七月五日移寓准提庵用田山姜移居韵", "author": "黄钺", "dynasty": "明代", "content": "韦郎避漏眠于车，王生屋里频移家。我居墙坏仆几压，举室奔窜如惊麚。有庵巷北旧栖息，踏鼓两度趋朝衙。急移书簏召橘朮，不惮行步为欹斜。眼明阶前两椿树，在昔屋后当梅花。芟夷败叶听好鸟，扫除四壁供涂鸦。诘朝七夕纳二客，庵门月好须当挝。仰天一笑席衣瓦，补漏奚必烦皇娲。"},
{"title": "登韬光庵", "author": "梁以樟", "dynasty": "明代", "content": "四山青欲下，众树密难名。时有竹光入，远闻泉水声。鼯抨石子落，猿挂翠微行。对境忘言说，玄情去复生。"},
{"title": "同友园初秋夜坐", "author": "黄钺", "dynasty": "明代", "content": "庭蕉冒檐舒，栖禽团竹聚。栖气集萧斋，空濛散飞雨。飒至衣乍凉，洒地点可数。幽人居比邻，修夜杖频拄。桦烛代凉蟾，山茶敌醇醹。孤赏寡所欢，长言易为苦。露葵实已繁，寒瓜藤欲㼌。候虫不为栖，空阶何独语。"},
{"title": "安东道中 其一", "author": "梁以樟", "dynasty": "明代", "content": "小邑连沧海，耕桑有万家。鹿疃齐麦秀，龙尾护堤沙。要害分秦郡，神功控禹槎。览图思黑子，建革感星华。"},
{"title": "登摄山最高峰", "author": "张琦", "dynasty": "明代", "content": "初疑天际峰，鸟飞不可度。鸟磴几盘旋，忽到绝顶处。渐觉远村低，微茫隐烟树。长江拍云来，欲挟众山去。上方犹夕阳，干林黯将暮。立久薄寒生，客衣湿云雾。我生幸何如，得投灵境住。心静闻天香，超然发深悟。"},
{"title": "园居即事", "author": "许友", "dynasty": "明代", "content": "朝起开帘望，竹烟入古听。柳樊低瓦绿，山补矮墙青。蓄药先知病，藏茶不为醒。晚来农事急，日上稻花亭。"},
{"title": "经落帆亭是癸巳春与陈澹仙先生别处", "author": "黄云", "dynasty": "明代", "content": "故交十载散浮萍，槜李风烟此再经。今日独赍磨镜具，当时相送落帆亭。东门蚁酒春犹绿，南浦丝杨晚更青。只有寝园生宿草，鹧鸪啼处不堪听。"},
{"title": "送祈永还山东", "author": "梁以樟", "dynasty": "明代", "content": "独蹇黄河路，风埃赋北征。龙沙团日气，雁阵度兵声。海坞耕烟远，山城哨火横。知君年正少，终有弃繻情。"},
{"title": "过万年少隰西草堂", "author": "程邃", "dynasty": "明代", "content": "值得渔夫棹，江梅隐雪津。黄河冰腹厚，白草马蹄春。既释隆中业，还为川上人。友生难解事，往行不须论。"},
{"title": "江村春日", "author": "黄云", "dynasty": "明代", "content": "门前芳草路，春到有谁过？曙鸟喧寒樾，条风动绿波。性迂求世少，亲健得天多。莫讶将强仕，犹然隐涧阿。"},
{"title": "奉和牧翁催妆词四首 其四", "author": "许经", "dynasty": "明代", "content": "勋名千古说汾阳，织女空中㖟记详。今日云軿映双好，柳星奎宿两辉光。"},
{"title": "前溪", "author": "黄云", "dynasty": "明代", "content": "诸滩汇前溪，奔腾下岩壑。二月落山花，随流到南郭。"},
{"title": "从雪溪来磐谷", "author": "许友", "dynasty": "明代", "content": "抱此幽闲福，沿山问路行。连朝居佛寺，到处有泉声。麦穗垂肩重，松针压鬓清。愿将卜茅屋，工课并农耕。"},
{"title": "画湖西谢评事宅", "author": "许友", "dynasty": "明代", "content": "先生之官轻如纸，先生之名长不死。欹斜一屋傍芦花，两扇柴门面湖里。樵歌渔曲来朝昏，雨月风烟无间止。四时有客至湖中，便道竹边评事里。予今欣慨念先生，画此茫茫一湖水。"},
{"title": "神光寺看碧桃花", "author": "许友", "dynasty": "明代", "content": "城头二月绿苔侵，为讯桃花野寺寻。半树香分疏竹影，数株白近古松阴。蝶心荡漾春高下，鸠语浮沈雨浅深。蔬笋偶然无酒禁，醉归清梦恋空林。"},
{"title": "小重山 咏雪", "author": "张振", "dynasty": "明代", "content": "旋扑珠廉过粉墙。萧萧窗外响、绕兰房。银铺满地玉为堂。楼上望、闲立画阑旁。风急舞偏忙。故穿庭树上、试口妆。晚来飞絮更颠狂。寒逾重、轻片湿衣裳。"},
{"title": "菩萨蛮 其一 冬闺", "author": "张振", "dynasty": "明代", "content": "玉楼冻合寒生粟。剪声细细停红镯。窗外雪花飞。天边雁也稀。夜深更漏永。睡鸭沉烟冷。虚度可怜宵。香闺梦寂寥。"},
{"title": "点绛唇 新月", "author": "许锐", "dynasty": "明代", "content": "正月初三，蟾光乍吐青春夜。晶帘全下。只待银钩挂。有个人人，向晚妆才罢。重摹写。一弯低亚。照样宫眉画。"},
{"title": "盱眙道中", "author": "梁以樟", "dynasty": "明代", "content": "都梁西下路，云草望中繁。积石甃山郭，孤城抱水村。江峰屋半赭，野火树同髡。汤沐余残邑，难从耆旧论。"},
{"title": "晚泊瀛田", "author": "许友", "dynasty": "明代", "content": "片棹以迟胜，风轻波复微。野烟依树合，沙鸟贴江飞。人语孤乡近，郊镫岸店稀。记程今夜始，一宿在鱼矶。"},
{"title": "马上口占", "author": "张瓒", "dynasty": "明代", "content": "霭霭寒烟澹落晖，几行官柳绿成围。长安春色浑无赖，鶗鴂声声唤客归。"},
{"title": "长相思 惜别", "author": "张振", "dynasty": "明代", "content": "来未期。去未期。梦里分明话别离。觉来红泪啼。思依依。恨依依。一叶舟轻双桨迟。沙鸥雨岸飞。"},
{"title": "菩萨蛮 其二 冬闺", "author": "张振", "dynasty": "明代", "content": "枕边听彻鸡声小。寒深一倍愁难晓。敲罢五更钟。窗含曙色中。绕檐冰箸冻。照见清无梦。欲起着衣难。起来霜雪寒。"},
{"title": "从龚孝升先生联船淮阴赴司马理颀公招", "author": "程邃", "dynasty": "明代", "content": "元礼陈宾盛，谁方雪夜舟。相思千里驾，吟弄五湖流。分食通心醉，飏帆疗客愁。景移云日好，动息一江鸥。"},
{"title": "杂兴", "author": "张琦", "dynasty": "明代", "content": "本无轩冕志，来结松下庐。东皋微雨过，愿言事新畬。开我床头瓮，撷我园中蔬。鹪鹩巢深林，一枝不求余。但检草木疏，而无货殖书。心不为形役，此乐谁能如。"},
{"title": "春日园居 其三", "author": "许友", "dynasty": "明代", "content": "群花下土在清明，菊种分苗著水轻。还见荔阴颓瓦里，乳鸠傍母习春声。"},
{"title": "岁暮望大兄不至", "author": "梁以樟", "dynasty": "明代", "content": "薄暮交游尽，残山老弟昆。漂摇羽尾急，跋涉胫毛存。落叶辞荆树，荒云守蕨根。暂归犹胜客，敢作故乡论。"},
{"title": "秋日鉴湖留别万履安诸子", "author": "梁以樟", "dynasty": "明代", "content": "贺鉴祠前酒一杯，霜枫千里夕阳回。江山白发归人远，杵臼西风过雁哀。许剑几人同汐社，埋云无路哭荒台。时违重惜衣冠别，肯使秦庭片铁灰。"},
{"title": "试春衣 春雪", "author": "许锐", "dynasty": "明代", "content": "雪如银。暖风飏处暗随人。轻松纤软娇无力，鸳鸯瓦上，香销影断，毕竟是初春。"},
{"title": "阮郎归", "author": "张振", "dynasty": "明代", "content": "小桃初放近清明。桥边柳色青。细风吹雨满春城。声声不住莺。帘幕卷，纻衣轻。日高闻卖饧。相邀结伴踏莎行。萋萋草又生。"},
{"title": "沁园春 仲春独步小园，见风景萧条，感而赋此", "author": "张绉英", "dynasty": "明代", "content": "春已将酣，三径萧条，小园乍窥。尽蜂喧蝶闹，难寻香信，燕忙莺懒，空负花期。柳渐舒黄，草才萌绿，春到贫家也自迟。清明后、是花风第几，未见桃枝。江南漫说芳菲。便咫尺、相看风景殊。怅人间天上，迢迢良晤，云阶月地，暗暗相思。瀛海波回，云司月冷，一十三年心事违。徘徊久、愿东风莫误，红药开时。"},
{"title": "卖花声 其一", "author": "张绉英", "dynasty": "明代", "content": "病怯晚寒严。休卷重帘。穿窗无奈朔风尖。人与梅花同瘦损，一晌恹恹。新月上茅檐。眉影纤纤。闲愁暗逐漏声添。回首岳云千里外，清泪空黏。"},
{"title": "江行有饷予酒者", "author": "许友", "dynasty": "明代", "content": "送酒荻花边，今宵醉晚烟。隔灯分夜话，曲枕学枯禅。暑气全归雨，潮痕半入天。芦中人不尽，结社在渔船。"},
{"title": "集汉阳王怀人亦世邸中", "author": "梁以樟", "dynasty": "明代", "content": "楚水云荒过雁声，檐花细雨落芜城。同裳昔日犹侨札，异国人间几弟兄。梦断衡阳天一握，话残梼杌烛三更。无端翠袖扶残醉，泪湿湘娥未忍倾。"},
{"title": "菩萨蛮 其二 月夜不寐。忆亡妹纬青", "author": "张绉英", "dynasty": "明代", "content": "夜深风劲侵肌骨。清辉一院飞晴雪。此度卷帘看。谁怜双袖寒。霜华飘鬓影。往事空追省。不敢怨宵长。知君更断肠。"},
{"title": "七日送梁大质人往肃州 其一", "author": "张璨", "dynasty": "明代", "content": "七载分携楚水滨，白头吟苦见交亲。重逢人日题诗地，犹是天涯远客身。老去残骸还作健，生来傲骨不忧贫。行行盾鼻书还著，每把高文辄有神。"},
{"title": "晚宿越城", "author": "梁以樟", "dynasty": "明代", "content": "停轺问土俗，踯躅越王城。古月移前垒，荒风宿鬼兵。燎衣残灶火，击柝远河声。午夜看星气，晨鸡或肯鸣。"},
{"title": "安东道中 其二", "author": "梁以樟", "dynasty": "明代", "content": "黄云横百里，落日大河堤。谣俗分南北，江山割楚齐。人家蚕月近，海徼卤烟低。膏雨劳田畯，侁侁服犊犁。"},
{"title": "高阳台", "author": "张绉英", "dynasty": "明代", "content": "云敛层霄，鸠鸣屋角，朝来又做轻阴。雨雨风风，搅将花信无凭。东风整日无聊赖，蹴残红、点缀空林。恁消它、燕掠莺捎，愁损花魂。楼台静锁沉沉院，任湘云低押，怕说登临。容易斜阳，匆匆梦影难寻。不堪更睹萦帘絮，飏晴丝、欲挽残春。最关情、展尽丁香，不展蕉心。"},
{"title": "江城梅花引 答内", "author": "张诩", "dynasty": "明代", "content": "小楼日日数征帆。忆江南。望江南。帘外垂杨，帘里曲阑干。清晓起来帘下坐，揽明镜，拭红绵。梳绿鬟。绿鬟绿鬟菩萨蛮。花懒簪。泪暗弹。画也画也画不就，曲曲青山。换了罗衣，若个念春寒。传语而今归计稳，打双桨，到门前。三月三。"},
{"title": "疏影 水仙，同若绮妹作", "author": "张绉英", "dynasty": "明代", "content": "兰闺深窅。正画帘不卷，烟篆低袅。整日相看，玉骨娉婷，清绝小窗晴晓。陈王曾识凌波步，想一样、盈盈娇小。是谁将、倩影移来，化作一枝香草。为忆深宫旧事，杜鹃啼血后，幽恨多少。洗净铅华，展尽芳心，只有闲愁未了。孤根已分随冰雪，莫更被、东风吹老。算幽香、肯让梅花，耐得十分寒峭。"},
{"title": "虞美人", "author": "张振", "dynasty": "明代", "content": "春来春去春难住。又送春归去。重门深锁一春闲，闻道牡丹开谢、不曾看。年年底事情牵惹。何况春归也。倚阑无计数闲愁。望断一江春水、思悠悠。"},
{"title": "烛影摇红 七夕", "author": "张振", "dynasty": "明代", "content": "鹊架横空，含娇欲渡风波娇。谁知又是别经年，瞬息情重展。岂是尘缘未断。料天孙、愁思难免。今宵欢爱，昨夜凄凉，明朝悲泫。缺月如梭，银汉淡淡秋风卷。流萤乍见影湘帘，却向层楼远。漫笑灵妃梦短。应惆怅、画堂深院。人间乐事，天上佳期，风云顿遣。"},
{"title": "浪淘沙", "author": "张绉英", "dynasty": "明代", "content": "无事卷帘旌。微雨初晴。牡丹才放已清明。结伴踏青香满路，风送花迎。堤柳密藏莺。时弄新声。归来双袖觉寒生。听的玉笼鹦鹉唤，何处吹笙。"},
{"title": "奉和牧翁催妆词四首 其三", "author": "许经", "dynasty": "明代", "content": "作赋登高未易才，香奁新样玉台开。更将补衮弥天线，问取针神薛夜来。"},
{"title": "隔溪梅", "author": "张绉英", "dynasty": "明代", "content": "春风飞絮满天涯。望残霞。天恨满园春景、暮云遮。闲行踏落花。不知蝶去向谁家。听啼鸦。寂寞阶前人影、倚窗纱。徘徊月又斜。"},
{"title": "月夜至湘阴次华六梦鹿原韵", "author": "张瓒", "dynasty": "明代", "content": "击楫轻千里，归帆自远天。暮云青竹戍，夜月洞庭船。岸火近偏暗，芦花秋更妍。故园风景好，相对已悠然。"},
{"title": "白鹿泉", "author": "梁以樟", "dynasty": "明代", "content": "陟险寻源入，危桥石齿连。老梅犹碍日，野鹿不知年。壁绝山精隐，泉甘药草鲜。夕阳归路滑，人影乱枫前。"},
{"title": "疏影 新月", "author": "张绉英", "dynasty": "明代", "content": "新凉庭院。正绿阴摇曳，花光初敛。暝色笼烟，楼角微明，眉痕休约娇倩。迷离尘梦愁难醒，算惟有、清辉不减。怎新来、慵整残妆，错认徐妃半面。千古兴亡阅遍。有谁堪记省，几许哀怨。绝域孤踪，独夜长门，只有素蛾曾见。相看永夜还怊怅，待诉与、碧天辽远。等甚时、海上槎回，试问广寒宫殿。"},
{"title": "夏日田居", "author": "张宣", "dynasty": "明代", "content": "携手踏莎行，微茫草径缺。幽人兴未已，芒屦穿林樾。村墟上暮烟，衣袂微风发。遥寻钟磬音，远公庐暂歇。乘兴复登高，东岭起明月。皓色坠深潭，清光见毫发。远树何苍苍，云峰忽出没。盘礴夜转深，零露浸履袜。"},
{"title": "菩萨蛮 对月同纬青妹作", "author": "张绉英", "dynasty": "明代", "content": "轻风吹落枝头雪。杜鹃啼彻枝头月。宝鸭暗香消。开帘花影摇。白云流不尽。一片横斜影。闲倚画屏看。更深翠袖寒。"},
{"title": "满江红 西湖吊古", "author": "张振", "dynasty": "明代", "content": "千古钱塘，算只数、射潮英杰。笑南渡、衣冠褦襶，都无人物。廿载徒成奸相计，一抔空瘗将军骨。叹花阴、树色总无情，添呜咽。堤畔柳，湖边月。相映处，山连碧。更何人横倚，中流击楫。落日苍凉寻故事，绮罗弦管俱飘忽。问当年、谁并葛仙翁，林逋客。"},
{"title": "菩萨蛮 其一 落梅，伤纬青亡妹", "author": "张绉英", "dynasty": "明代", "content": "江南多少离人恨。依稀记人年时影。新月正如眉。盈盈笑靥开。巡檐曾索笑。只道春长好。闲落任东风。罗浮一梦中。"},
{"title": "沁园春 玉照堂分赋台洞双游", "author": "张振", "dynasty": "明代", "content": "绿树参差，丹崖迢递，回隔尘埃。正采药溪头，相忘近远，流杯洞口，忽见楼台。绰约双姝，柔肌似雪，千树桃花向脸开。欣逢处，恍人间天上，几度疑猜。莫教便拟轻回。倩青雀传情凤为媒。记饭煮胡麻，香飘玉粒，酒倾玄露，色映琼环。归路依稀，残霞半卷，一晌春光照碧苔。从今去，问仙郎何日，跨鹤重来。"},
{"title": "画堂春 题宫妆美人图", "author": "张振", "dynasty": "明代", "content": "眼波微倦柳丝眉。娇痴不语头低。牡丹花下坐多时。似惜春归。凤帐愁中寂寞，羊车梦里依稀。薄衫轻扇泪胭脂。幽恨谁知。"},
{"title": "洮州道中", "author": "张和", "dynasty": "明代", "content": "翠旗紫盖渡洮河，小队行边景物和。酥雨尚怜花信晚，春风已上柳条多。雪消秦岭千峰出，水涨岷江一镜磨。正是眼前诗意满，还闻陇畔起田歌。"},
{"title": "南浦 见雪。和夫子", "author": "张绉英", "dynasty": "明代", "content": "云密酿重阴，恰纷纷、满地惊看飞絮。银押正深深，西风紧、一样萦帘欹舞。沾衣惹袖，曲阑竟日愁凝伫。只恐长空迷雁影，远信莫教频误。应怜三径萧疏，好凭它、点缀琼林玉树。瘦影怯清寒，低徊处、依约南枝初吐。新词一阕，彩毫妙拟梁园赋。幽怨重重和泪写，凄绝数声杜宇。"},
{"title": "隔溪梅", "author": "张绉英", "dynasty": "明代", "content": "春风飞絮满天涯。望残霞。堪恨满园春景、暮云遮。闲行踏落花。不知蝶去向谁家。听啼鸦。寂寞阶前人影、倚窗纱。徘徊月又斜。"},
{"title": "烛影摇红 七夕", "author": "张振", "dynasty": "明代", "content": "鹊架横空，含娇欲渡风波浅。谁知又是别经年，瞬息情重展。岂是尘缘未断。料天孙、愁思难免。今宵欢爱，昨夜凄凉，明朝悲泫。缺月如梭，银汉淡淡秋风卷。流萤乍见影湘帘，却向层楼远。漫笑灵妃梦短。应惆怅、画堂深院。人间乐事，天上佳期，风云顿遣。"},
{"title": "南浦 芦花，和夫子", "author": "张绉英", "dynasty": "明代", "content": "秋意酿寒汀，正萧萧、响到连番凄切。一片白云深，波心冷、洗出亭亭清洁。浔江客去，琵琶声断愁时节。一幅轻帆斜卷处，洒出漫天晴雪。应怜鬓影摧残，感韶华、好与愁人共说。清影覆横塘，西风紧、吹动澄波千尺。归鸿嘹唳，一声叫彻长天阔。望断伊人何处也，凄绝一闺霜月。"},
{"title": "陆贾", "author": "马世俊", "dynasty": "明代", "content": "莫问尉佗装，千金岂在眼。请看马上公，何曾事生产。"},
{"title": "次牧《翁六月七日迎河东君于云间喜而有述》诗", "author": "陆贻典", "dynasty": "明代", "content": "红莲白苧美人家，跨凤乘鸾事岂赊。锦绣好裁双粲枕，珍珠须缀五云车。敢夸神女凌秋水，欲笑灵妃待晓霞。桃李从今莫教发，杏媒新有柳如花。"},
{"title": "文石书院诗并序", "author": "张五典", "dynasty": "明代", "content": "寸莛由来许叩钟，植林开涧谢长供。千间广庇劳工部，六百还捐自曼容。何翅经师推北海，应从天下说中庸。移情我亦随烟棹，悟得琴心在众峰。"},
{"title": "七娘子 喜晴", "author": "屠茝佩", "dynasty": "明代", "content": "湿云销尽朝阳皎。庭前绿遍忘忧草。玫瑰香浓，紫霞凌晓。重帘不锁炉烟袅。树头梅子青多少。熏风吹透荷钱小。愁在眉山，欣看林表。芳菲又恐莺啼早。"},
{"title": "浣溪沙 其二 咏梅", "author": "张振", "dynasty": "明代", "content": "残日花开花又残。卷帘愁坐怯轻寒。自怜消瘦带围宽。幽梦乍回春悄悄，娇莺自在语关关。更无心绪倚阑干。"},
{"title": "浣溪沙 其一 咏梅", "author": "张振", "dynasty": "明代", "content": "玉骨冰心世外姿。霜前雪后想凄其。此情好与月明知。寂寞苍苔春较冷，低徊疏影梦还迟。碧纱窗下正相思。"},
{"title": "闰三月二十八日午门应制赐宴及烛", "author": "马世俊", "dynasty": "明代", "content": "右掖趋朝瑞霭浓，千门望跸立从容。烟光次第笼台柳，漏点依稀带晓钟。曝背岂知丹陛峻，温纶不待紫泥封。大官送饭初承诏，银烛还闻下九重。"},
{"title": "菩萨蛮 其一 落梅，伤纬青亡妹", "author": "张绉英", "dynasty": "明代", "content": "江南多少离人恨。依稀记得年时影。新月正如眉。盈盈笑靥开。巡檐曾索笑。只道春长好。闲落任东风。罗浮一梦中。"},
{"title": "虞美人", "author": "张绉英", "dynasty": "明代", "content": "去年燕子来无数。不住呢喃语。今年燕子恁无情。却是病馀憔悴、不堪听。支离三月幽闺卧。强自扶床坐。几时散步倚阑干。已是春花落尽、未曾看。"},
{"title": "菩萨蛮", "author": "张绉英", "dynasty": "明代", "content": "年来憔悴慵临镜。华发悉改当年影。寂寞掩窗纱。楼头有落花。素娥空皎洁。有恨凭谁说。何处白云岑。风回听雁声。"},
{"title": "菩萨蛮 其二", "author": "张绉英", "dynasty": "明代", "content": "荒村一带垂杨陌。断桥曲岸无行客。斜日片帆轻。春风樵子声。暮山青草遍。烟里双飞燕。江上卷帘愁。蘋开见水流。"},
{"title": "琐窗寒 杨花", "author": "张绉英", "dynasty": "明代", "content": "薄雨催花，轻烟罥柳，几番春老。疏窗静掩，晴雪一庭谁扫。想当时、翠眉初展，酿成幽恨知多少。便东风、不禁疏狂，莫更和伊倾倒。侵晓。芳径悄。正游丝易惹，扑帘纤巧。娇憨未减，不碍重门深窅。恁知它、容易斜辉，断肠只共炉烟袅。待凭栏、试觅遗踪，泪凝萍影小。"},
{"title": "菩萨蛮 其二 有感", "author": "张绉英", "dynasty": "明代", "content": "买春春已无踪迹。榆钱满地空狼藉。不敢怨东风。伤心泣断红。浮生浑若寄。一霎荣枯异。泪眼渐朦胧。醒来犹梦中。"},
{"title": "挽槐庭簉室仙逝", "author": "陈瑚", "dynasty": "明代", "content": "小宋风流亦足多，八年华烛伴娇娥。红尘谪满瑶池去，碧海青天唤奈何。玉镜台前小照陈，凭君重见李夫人。月痕花影分明在，不用丹青为写真。美人无寿古今怜，谁乞娲皇补恨天。毕竟文箫休怨别，彩鸾原是蕊珠仙。悼亡词谱断肠声，密誓凭肩忆旧情。寄语韦郎珍重好，玉箫缘分望来生。"},
{"title": "古意", "author": "马世俊", "dynasty": "明代", "content": "紫塞三千里，征夫去不还。帘前新月上，似为寄刀镮。"},
{"title": "对酒用李白韵", "author": "陈瑚", "dynasty": "明代", "content": "搏虎张空拳，挟山超大海。固云一世雄，意气宁长在。岂无好江山，披图现光彩。我欲吊遗墟，古今几变改。何以洗我愁，斗酒藏相待。一日不衔杯，典衣沽酒来。我醉客归休，陶然万虑开。欲解尘世网，惟有倾樽罍。天地如一朝，安知岁月催。汉武慕神仙，空筑柏梁台。神仙不可期，骨朽成尘埃。愿言营糟丘，吾其将老哉。"},
{"title": "菩萨蛮", "author": "张绉英", "dynasty": "明代", "content": "芭蕉初展青鸾小。春光暗逐飞花老。双燕引雏归。湘帘特地开。阴晴看未准。乍暖还轻冷。一样困人天。惜春人自怜。"},
{"title": "凤凰台上忆吹箫 拟李易安", "author": "张绉英", "dynasty": "明代", "content": "风暖云屏，春深翠幄，博山香篆沉沉。恁春光一霎，愁入离亭。可奈韶华飞度，西风紧、又做秋声。江天远，微茫梁月，约住离魂。青青。年时双鬓，却霜华一度，半褪香云。但药炉茗椀，镇日相亲。目断天涯尺素，征鸿过、空听哀鸣。黄昏也，小窗梦冷，数尽残更。"},
{"title": "传言玉女 重阳后二日，雨中舟泊嘉禾", "author": "张振", "dynasty": "明代", "content": "越水吴山，恍是梦中归路。萍踪无定，不管黄花吐。重阳过也，犹作满城风雨。水天云淡，画船曾驻。烟雨楼台，醉月吟风何处。此时堪叹，但有愁无数。停杯试问，空目断西陵渡。几声征雁，横空飞去。"},
{"title": "榆林道中", "author": "康弘勋", "dynasty": "明代", "content": "已过皋狼镇，行行秋色中。晓霜明佩剑，残月上雕弓。草带三边雪，雕盘万里风。客心似红日，常傍海云东。"},
{"title": "高阳台 和若绮妹咏菊", "author": "张绉英", "dynasty": "明代", "content": "淡月帘栊，轻阴篱角，一枝阴擅秋光。倩影欹风，谁怜三径幽芳。梅英销尽春如梦，恰亭亭、独傲清霜。记年时、香袅云鬟，酒泛瑶觞。天涯回首空怊怅，纵凭高凝睇，云树苍苍。却羡清吟，心情耐得凄凉。秋深一例萧萧雨，恐相逢、错认啼妆。更消它、几度凉飙，几度斜阳。"},
{"title": "哭社兄痴仙", "author": "陈瑚", "dynasty": "明代", "content": "天末怀人拟寄笺，忽惊恶梦一凄然。拚将醇酒消豪气，忍谢红尘作鬼仙。玩世刘伶如待死，盟鸥公瑾是同年。詹园恍惚西州路，华屋空馀锁暮烟。"},
{"title": "村居即事", "author": "陈瑚", "dynasty": "明代", "content": "花明柳暗自成村，怕听催租叩户喧。安得此中无历日，一溪流水隔桃源。"},
{"title": "夏日田家杂兴", "author": "陈瑚", "dynasty": "明代", "content": "刈尽黄云夏日长，村庄晒粟妇人忙。剧怜汗透罗衣湿，未敢偷閒纳晚凉。閒来缓步到池塘，风送荷花扑鼻香。村女不知花更好，为贪莲子摘莲房。公馀贪对好溪山，一局棋枰客未还。门外绿阴凉似水，松根牛卧牧童閒。户税徵馀又水租，拔钉钱出几时无。迩来识得农家苦，欲绘豳风稼穑图。"},
{"title": "绿鹦鹉", "author": "陈瑚", "dynasty": "明代", "content": "金瞳翠羽与凡殊，比翼雕笼影不孤。语入蕉窗声可听，梦回竹径色疑无。雪衣名字休相混，红豆生涯尚故吾。莫误前头是青鸟，琼轩小立话斯须。"},
{"title": "壶中天慢 病中感怀", "author": "张绉英", "dynasty": "明代", "content": "楼头雁字，却回风惊起，哀鸿嘹唳。不管离人肠欲断，酿做一天愁思。扇已迎秋，蝉还泣露，一例添憔悴。飘零倦客，啼鹃省得深意。堪叹梦影匆匆，韶华易老，雨溅飞花碎。有恨只应和泪咽，回首旧游难再。隙月留辉，残灯恋影，耿耿心如醉。漏声听彻，独怜欹枕无寐。"},
{"title": "游灵谷山", "author": "陶成", "dynasty": "明代", "content": "心旷能教胜境开，亭亭天半倚楼台。每怜幽草人间少，惯逐闲云谷口来。康乐凿山难免癖，子期钓水岂无才。断碑读罢添诗思，漫泼仙泉洗俗埃。"},
{"title": "高阳台 和若绮妹咏菊", "author": "张绉英", "dynasty": "明代", "content": "淡月帘栊，轻阴篱角，一枝欲擅秋光。倩影欹风，谁怜三径幽芳。梅英销尽春如梦，恰亭亭、独傲清霜。记年时、香袅云鬟，酒泛瑶觞。天涯回首空怊怅，纵凭高凝睇，云树苍苍。却羡清吟，心情耐得凄凉。秋深一例萧萧雨，恐相逢、错认啼妆。更消它、几度凉飙，几度斜阳。"},
{"title": "题故社兄厚庵小照 其一", "author": "陈瑚", "dynasty": "明代", "content": "见影虽如对面欢，故交回首泪频弹。千秋遗稿刊传日，镜里凭他识吕端。"},
{"title": "往嘉义途中即事", "author": "陈瑚", "dynasty": "明代", "content": "一辆轻车载美人，似曾相识半含颦。度溪十里潺湲水，流出桃花减却春。"},
{"title": "击鼓催花", "author": "陈瑚", "dynasty": "明代", "content": "声声催发上林枝，春日唐宫秘戏奇。羯鼓未终鼙鼓动，海棠忽到落花时。"},
{"title": "自悼 其一", "author": "陈瑚", "dynasty": "明代", "content": "委心任运梦魂安，所欠无过未盖棺。方丈书巢盘马磨，半生家产钓鱼竿。妻孥累重支吾拙，朋好愆多补救难。回首中朝全盛日，茫茫已作上皇看。"},
{"title": "铁砧山吊古", "author": "陈瑚", "dynasty": "明代", "content": "凭吊空山感百端，延平创业最艰难。孤军地拓田横岛，上将身登韩信坛。井水一泓冰雪冷，剑光万丈斗牛寒。铁砧胜迹堪千古，想见英雄立马看。"},
{"title": "村居", "author": "陈瑚", "dynasty": "明代", "content": "芦白枫丹照绿蘋，粘天波浪自粼粼。愁知日月催双鬓，贫觉妻孥绊一身。诗卷行吟书甲子，熏炉匡坐守庚申。南山当户明如髻，上对年年似故人。"},
{"title": "瞿稼轩挽辞 其四", "author": "陈瑚", "dynasty": "明代", "content": "昆湖家世浚源长，耕石还源旧德堂。山水烟云环丙舍，琴书冰雪照匡床。僮亡散佚丹青尽，僧老留存翰墨香。令子文孙工继述，不烦眢井铁函藏。"},
{"title": "悲洪都", "author": "陈瑚", "dynasty": "明代", "content": "击鼓莫击少卿鼓，拭剑莫用南昌土。蛇不成龙虎变鼠，猰貐大笑天公苦。马腾腾，旗翻翻。营后户，失前门。矢折镞，车败辕。南昌城头髑髅哭，鸺鹠夜夜啼人屋，乌鸢公然食人肉。"},
{"title": "答齐次见先生", "author": "张五典", "dynasty": "明代", "content": "仙翁家天台，石梁作飞渡。俯看人间世，风烟万壑注。快作瀛洲谈，流传金石赋。道书续秘牒，艺林重掌故。偶辍谷口耕，来踏江东路。相逢湖海上，论衡乞谈助。挥麈通往复，拈笔随例疏。我固方隅见，记忆少脱误。昆明飞石鲸，甘泉雕玉树。燕游罢曲江，陂陀凿杜固。山川初无改，今古亦旦暮。惭称悬河口，奉补《水经注》。"},
{"title": "疏影 题王孝廉宪成婉卿夫人拈花图照", "author": "张绉英", "dynasty": "明代", "content": "花融月定。正彩云一朵，扶下香影。袅袅明霞，吹皱罗衣，花天恰称妆靓。大罗旧侣同心梦，早谱得、霓裳仙咏。看一枝、入手名花，合与东风管领。咫尺蓬瀛未远，好相携玉佩，共住清境。黛管脂箱，都入浓春，艳绝芙蓉明镜。芳心已向幽兰识，算画里、香盟堪證。待相逢、得傍琼台，应有瑶华持赠。"},
{"title": "追怀刘壮肃公", "author": "陈瑚", "dynasty": "明代", "content": "忆昔甲申岁，法夷寇南瀛。法自平发逆，久叹髀肉生。英雄乘时势，系越更请缨。四郊刁斗急，虎帐夜不惊。胜败乃常事，深谋功竟成。遂令彼金人，畏惧岳家兵。莫云修武备，海岛便升平。百年开草昧，政教未风行。凶番赖以抚，田赋赖以清。汽车行陆舟，电火不夜城。顽民忽梗化，揭竿辍芸耕。即为尧舜民，宁免租税征。处士亦横议，时作不平鸣。用夷以变夏，毋乃妄讥评。斯人已不见，治绩犹分明。创始畀后人，文献有馀荣。斜日登大墩，古城址已倾。岿然北门楼，寄我古今情。"},
{"title": "澎湖 其一", "author": "张五典", "dynasty": "明代", "content": "三十六岛知何似，数点烟矼数石矶。出海来占风信好，时时白鸟傍人飞。"},
{"title": "忆旧 其一", "author": "陈斌", "dynasty": "明代", "content": "顾影方徘徊，何如适交亲。交亲望衡宇，不嫌时过存。入门果无恙，童仆交相温。握手重欲诉，迫切翻迁延。时时心中思，不能口中言。"},
{"title": "凤凰台上忆吹箫 拟李易安", "author": "张绉英", "dynasty": "明代", "content": "风暖云屏，春深翠幄，博山深篆沉沉。恁春光一霎，愁入离亭。可奈韶华飞度，西风紧、又做秋声。江天远，微茫梁月，约住离魂。青青。年时双鬓，却霜华一度，半褪深云。但药炉茗椀，镇日相亲。目断天涯尺素，征鸿过、空听哀鸣。黄昏也，小窗梦冷，数尽残更。"},
{"title": "忆旧 其三", "author": "陈斌", "dynasty": "明代", "content": "安坐且勿行，良会不可轻。良瑟弹余曲，种种陈故情。谓余忖度之，勿为悲平生。白石见水裔，北风见高城。明月三五缺，又见三五盈。"},
{"title": "瞿稼轩挽辞 其一", "author": "陈瑚", "dynasty": "明代", "content": "残山剩水强支持，回首中原竟属谁。锁钥无人诸将去，衣冠有主二陵知。书生义尽平原日，丞相名成柴市时。子自殉亲臣殉国，一门忠孝是吾师。"},
{"title": "追和顾中庵斋中晚望诗", "author": "陈瑚", "dynasty": "明代", "content": "十年悲隙影，依旧叹云关。花发高低树，书藏大小山。夜深络纬急，我老薜萝间。错比方干宅，吟诗涕满颜。"},
{"title": "坐骆氏水天一色楼", "author": "马世俊", "dynasty": "明代", "content": "翠色空濛隔岸来，高楼如画面湖开。此生未得余杭郡，今日相期河朔杯。天远亭虚谁放鹤，山寒节近好寻梅。义乌才子多流落，词赋乡关起暮哀。"},
{"title": "芜城感旧", "author": "陆嘉淑", "dynasty": "明代", "content": "花影莺声句偶传，无端真得玉人怜。刘郎前度身犹在，杜牧三生事惘然。银烛夜阑分险韵，画栏春半响么弦。玉钩斜外伤魂处，落尽桃花叫杜鹃。"},
{"title": "秦始皇", "author": "陈瑚", "dynasty": "明代", "content": "失鹿中原大有因，独夫尽法已无民。男儿生便为刘项，莫想桃源去避秦。"},
{"title": "送汝南留学东京", "author": "陈瑚", "dynasty": "明代", "content": "掉头留不住，万里驾长风。载笔游仙岛，题诗遍海东。人言何足恤，吾道岂终穷。他日归闾里，应非旧阿蒙。"},
{"title": "隐庵夜坐", "author": "陈瑚", "dynasty": "明代", "content": "时危兼岁俭，身世两茫然。避地穷依佛，休粮馁学仙。虫吟将晓夜，雁叫欲霜天。兀坐临窗竹，挑灯照不眠。"},
{"title": "吴季子挂剑处", "author": "马世俊", "dynasty": "明代", "content": "公子归吴去，故人知此心。死生同白日，然诺岂黄金。一剑竟何往，高台自古今。君看碑上字，苔藓不能侵。"},
{"title": "忆旧 其三", "author": "陈斌", "dynasty": "明代", "content": "安坐且勿行，良会不可轻。促瑟弹余曲，种种陈故情。谓余忖度之，勿为悲平生。白石见水裔，北风见高城。明月三五缺，又见三五盈。"},
{"title": "家亮工两尊人先后即世皆以三月十九日有诗追痛辞旨哀恻次韵赠之", "author": "陈瑚", "dynasty": "明代", "content": "三丧一恨并兹辰，野哭年年系五伦。雪虐风饕天有夜，鸟啼花落地无春。每逢家祭先思国，欲报君恩敢负亲。闻道曼卿营马鬣，范家高义未应沦。"},
{"title": "赠宋小茗", "author": "陈斌", "dynasty": "明代", "content": "今日五经笥，君侪边孝先。一炉浮鸟篆，半壁倚龙泉。岂识干当世，无心养盛年。相知且间在，携手看青天。"},
{"title": "夏日田家杂兴", "author": "陈瑚", "dynasty": "明代", "content": "引蔓匏瓜已上棚，向阳葵槿正繁英。南窗一觉羲皇梦，卧听西畴打稻声。"},
{"title": "自悼 其二", "author": "陈瑚", "dynasty": "明代", "content": "粘天浊浪障天尘，不死嫌迟二十春。交到白头能有几，看将青眼属何人。和凝多事文章版，张俭无家患难身。羡杀凫鹥闲泛泛，碧波清浅日相亲。"},
{"title": "忆旧 其二", "author": "陈斌", "dynasty": "明代", "content": "相视生欢颜，接席歌且谣。缱绻亦不厌，未觉长日销。忽已镫烛张，侍者顾寂寥。皎月入照膝，月移天为高。转辗君子心，良夜多饥劳。"},
{"title": "托名抚松处士赠栎社诸君子", "author": "陈瑚", "dynasty": "明代", "content": "桃李不耐久，逢春发其华。冉冉去春光，飞雪落残霞。莫怨春无情，汝自开还落。莫怨风狂吹，汝自浮且薄。太华有长松，郁郁干青霄。羡汝不改心，岁寒尚未凋。愿君学长松，慎勿学桃李。用此古人言，遍告诸君子。"},
{"title": "出都", "author": "陈道", "dynasty": "明代", "content": "岁晏寒云重，驱车去金台。台畔多烈风，纷纷起尘埃。留滞亦云久，去住复徘徊。徘徊恋帝里，宫观何崇起。顾非大厦材。壮心能不已。载歌《南陔》曲，姱修望前轨。"},
{"title": "追怀刘壮肃公", "author": "陈瑚", "dynasty": "明代", "content": "忆昔甲申岁，法夷寇南瀛。公自平发逆，久叹髀肉生。英雄乘时势，系越更请缨。四郊刁斗急，虎帐夜不惊。胜败乃常事，深谋功竟成。遂令彼金人，畏惧岳家兵。莫云修武备，海岛便升平。百年开草昧，政教未风行。凶番赖以抚，田赋赖以清。汽车行陆舟，电火不夜城。顽民忽梗化，揭竿辍芸耕。即为尧舜民，宁免租税征。处士亦横议，时作不平鸣。用夷以变夏，毋乃妄讥评。斯人已不见，治绩犹分明。创始畀后人，文献有馀荣。斜日登大墩，古城址已倾。岿然北门楼，寄我古今情。"},
{"title": "饮竹溪席上与主人九元居士", "author": "陈洪绶", "dynasty": "明代", "content": "春事尚未始，春山得畅游。有人邀我饮，况在溪东头。修竹萧萧响，梅花落其洲。倚竹看梅罢，山远竹影稠。看山野虽旷，何如竹里幽。有酒速劝我，落梅青溪流。兴趣诚不已，梅花安可留。"},
{"title": "赠沈子其", "author": "陈洪绶", "dynasty": "明代", "content": "无山成僻地，独树得名园。看画不招客，灌花长闭门。留吾好友宿，呼妇索清尊。伯药西园意，为君写此轩。"},
{"title": "瞿稼轩挽辞 其二", "author": "陈瑚", "dynasty": "明代", "content": "平陂天运亦人谋，一柱于人砥浊流。招隐东皋看旧业，筹边南国想高楼。中营星陨千秋恨，辽海魂归万里愁。不是别山司马在，下泉舍笑共谁游。"},
{"title": "村居即事", "author": "陈瑚", "dynasty": "明代", "content": "流水平桥雨乍晴，家家妇女饷秋耕。斜阳小立看秧马，便欲烟蓑老此生。"},
{"title": "偶成 其一", "author": "陈洪绶", "dynasty": "明代", "content": "茭草青青水满湖，湖边鹅鸭自相呼。日长睡起卷帘坐，闲听渔舟唤卖鲈。"},
{"title": "阳谷县遇赏祁之问林上庵却寄", "author": "陈洪绶", "dynasty": "明代", "content": "赏生遇阳谷，为述君高迹。卖田结茅宇，乃在寒山东。设榻傍修竹，避人入深松。老僧语夜月，瘦鹤舞秋风。有酒能独饮，旧侣常不同。即与同饮者，道人浮海翁。书翻老庄子，作诗弗求工。齿豁发尚黑，食少肌犹丰。体气虽强健，颐养复有功。是为隐君子，悟道彻始终。我复世情深，乘亢不自封。去家十余里，偃蹇江海中。知君笃念我，恨我不能从。"},
{"title": "同远林卜居山中", "author": "陈洪绶", "dynasty": "明代", "content": "远林非入山，不足以娱老。此山非远林，山灵亦不好。远林非我来，安得少烦恼。为我山之中，多结一龛草。推车两小儿，负书一媪老。笔札以资生，就君学幽讨。所喜老得朋，岂谓身可保。避乱辽海东，此言何足道。"},
{"title": "怀季栗", "author": "陈洪绶", "dynasty": "明代", "content": "若耶溪头鲁太史，乌帽白栏钓秋水。面朋面友生不喜，挥杯劝影破屋底。磨碣之宫穷鬼止，奴仆隶之得无死。齑粥一杯课儿子，就我移家万山里。赠我藏书娱暮齿，为我竖义抉精髓。令我老学有端委，吾怀此老五十矣。我同季老皆老耳。"},
{"title": "谨和澈心君原韵赠伯毅兄", "author": "陈瑚", "dynasty": "明代", "content": "何年鞭石驾长虹，联络环球一轨同。九载未平神禹域，四邻久慑大王风。亡唇寒齿宁无畏，握手披肝或有功。看子江湖期志士，挥戈共挽日回东。"},
{"title": "丙辰1916</span>春初豁轩将往台中诗以送之", "author": "陈瑚", "dynasty": "明代", "content": "潇潇细雨作春寒，愿汝衣裘上客鞍。此去再偿文字债，归来仍饱腐儒餐。久淹旅邸慈亲老，小隐家山梦寐安。早识鲈莼乡味好，不应岁岁戴南冠。"},
{"title": "漂母祠", "author": "郭浚", "dynasty": "明代", "content": "淮阴不侯母不祀，一饭王孙千万世。施不望报良独难，能哀王孙讵云易。英雄落魄何代无，往者子胥亡入吴。濑上之女还捐躯，邈然望古精魂俱。我来把棹凌珠湖，天风渺渺吹菰蒲，呜呼！英雄落魄何代无。"},
{"title": "宿痴仙山庄赋赠", "author": "陈瑚", "dynasty": "明代", "content": "遁迹山林愿久违，幽居来访竟忘归。桑麻乐事身堪老，铅椠谋生计已非。酿秫家藏千日酒，登山人采首阳薇。知君蕉鹿忘机早，便欲从今卧翠微。"},
{"title": "登拱极楼", "author": "陈圭", "dynasty": "明代", "content": "腾身飞鸟上，天影四围看。人语响空碧，江心生暮寒。云开三楚地，风扫五溪蛮。岁晏应闻捷，斜阳同倚栏。"},
{"title": "春尽日病中自遣", "author": "陈瑚", "dynasty": "明代", "content": "昏昏如醉复如疑，药裹书签强自支。但有暮愁微雨后，更无春梦落花时。学仙争得长源骨，驱鬼空吟子美诗。九十风光容易别，祇添双鬓白于丝。"},
{"title": "林痴仙上舍柬招诸吟朋宴集于谢颂臣先生生圹时重九后二日也惜余途远不及与会作此寄赠", "author": "陈瑚", "dynasty": "明代", "content": "寿坟高筑乱峰中，朋侣生时祭谢公。四座宴倾千日酒，重阳帽落九秋风。玉山醉倒扶红粉，檀板魂销笑老翁。来岁登高修旧例，不妨胜会与君同。"},
{"title": "夜雨闻杜鹃", "author": "陈洪绶", "dynasty": "明代", "content": "带雨拖风望帝鸣，无情强作有情听。一生通是今宵梦，不见章台柳色青。"},
{"title": "独立", "author": "郭浚", "dynasty": "明代", "content": "独立荒苔上，苍茫远树齐。白云飞不尽，零落数峰西。"},
{"title": "示仆人邹坤 其一", "author": "陈斌", "dynasty": "明代", "content": "圣人教无类，仆隶犹子弟。况尔秉性良，识字念恩礼。薪涿重趼为，溷湢昏暮理。暇屏几牖前，窥书色私喜。勚此穷山中，寒镫同茹荠。嗟吾故腐儒，力薄人无倚。柴桑给子力，情挚词亦悱。少陵课其奴，伐木歌恺悌。何德酬尔勤，相视惟一体。"},
{"title": "示仆人邹坤 其二", "author": "陈斌", "dynasty": "明代", "content": "无田失恒业，使尔食佣贱。使伤寒馁偏，但令肌骨鍊。富室多肥儿，有时腹无苋。食客满朱门，转眄堂无燕。怠事及天殃，报施随左券。高宦非吾心，荣华息尔愿。依人事事难，岂若归耕便。吾家东舍村，田园荒已遍。约尔扶犁锄，竭力供租佃。"},
{"title": "上元宴集", "author": "陈瑚", "dynasty": "明代", "content": "夕阳远远露朱甍，疑是绛标建赤城。十里烟云人似织，万家灯火雨初晴。酒杯在手谈前事，牛耳登坛践旧盟。剪烛西窗愁漏短，何当禁断晓鸡声。"},
{"title": "哭社兄痴仙", "author": "陈瑚", "dynasty": "明代", "content": "小筑江村数载经，乌衣门巷感凋零。生逢丧乱同天宝，语杂诙谐类岁星。泥我狂歌聊当哭，知君长醉不教醒。南瀛硕果今无几，冷落人间野史亭。"},
{"title": "柬登子", "author": "陈洪绶", "dynasty": "明代", "content": "留得尚书旧简编，朝暾夕照读颓然。有时得意尝沽酒，燕麦花香一榻眠。"},
{"title": "朱致一过山斋依韵答赠", "author": "徐枋", "dynasty": "明代", "content": "五载漂摇笠泽阴，偏因歌笑每沾襟。遗民独溅天南泪，归雁犹传塞北音。目极江湖沦故国，意存松石赏鸣琴。艰难契阔人间世，未许闲情别讨寻。"},
{"title": "步幼春岁暮杂感原韵", "author": "陈瑚", "dynasty": "明代", "content": "欃枪仰见斗牛横，时事喃喃告父兄。鼠迹零星天子殿，马蹄蹂躏帝王京。且谈巢父成高士，漫说仪秦取上卿。数亩薄田生计足，半收秫粟半收粳。"},
{"title": "官坡访刘居士", "author": "陈圭", "dynasty": "明代", "content": "天风吹我上崔嵬，花拥肩舆一径开。仙岭白云晴似絮，官陂春水绿于苔。高人恰听莺声去，好客才从鸟道来。吟倚夕阳亲剥啄，古香飞出乱书堆。"},
{"title": "半截松为李𨧪岩居士作", "author": "陈圭", "dynasty": "明代", "content": "写松须纵笔，撑突见高节。兹谁老秃为，精色入砚铁。岂伊风轮过，忽施鬼斧截。虬髯半盘云，鹤盖全偃雪。屃赑元气缩，礌砢苍烟结。硕体百尺围，厚地一丈裂。猿猱枝上攫，貔虎根下抉。女萝不敢附，仙脂自可啜。独存正直操，老互风霜阅。雷雨时砰訇，鞭电欻闪掣。孤危世所忌，拥肿匠乃劣。和峤善养晦，陶潜讵藏拙。翛然三径中，腰脊肯一折。不露颠末材，斯真栋梁杰。画手蓄此意，偶向尺缣泄。静者乃得之，迎晞叹奇绝。"},
{"title": "题画 其二", "author": "徐枋", "dynasty": "明代", "content": "千春流水渺无津，万树桃花好避秦。高卧此中堪白首，不知人世有红尘。"},
{"title": "霜叶", "author": "陈瑚", "dynasty": "明代", "content": "晴光散秋暮，天地嗒然真。树树老将至，山山红又新。有声宜独夜，不定似羁人。莫叹成摇落，含风别是春。"},
{"title": "赋得编桥渡蚁得元字五言八韵", "author": "陈奎", "dynasty": "明代", "content": "公序蜗庐伏，传胪庆状元。传桥资折竹，渡蚁救倾盆。念恰关心切，功真以手援。术能全蛾子，庇合藉龙孙。芥泛舟无异，苔封垤尚存。安排成雁齿，依附等蜂屯。架槛同开网，衔珠解报恩。声名题虎榜，竟作雁行论。"},
{"title": "病中", "author": "陈洪绶", "dynasty": "明代", "content": "病不离山水，茆堂春又深。书从老友借，诗与小儿吟。禹庙花朝过，兰亭上巳寻。漫言携药具，煮酒胜烧金。"},
{"title": "建州符山寺别楚黄樊山甫", "author": "徐延寿", "dynasty": "明代", "content": "共借僧寮一榻眠，离家愁说两经年。断云古驿过樵水，凉雨孤舟忆楚天。千里别情芳草外，五更残梦落花前。城南歌舞今消歇，又见关山月上弦。"},
{"title": "朱砂庵", "author": "陈于王", "dynasty": "明代", "content": "古寺开岩腹，层层云气流。溪声过竹院，山影落僧楼。施食玄猿接，斋钟远客投。奇峰三十六，一一画中游。"},
{"title": "题画 其一", "author": "徐枋", "dynasty": "明代", "content": "欹树寒崖空复春，横波天末炤闲身。胸中会可吞云梦，安得人间有片尘。"},
{"title": "步幼春岁暮杂感原韵", "author": "陈瑚", "dynasty": "明代", "content": "出身何地见奇才，廊庙今应逊草莱。乌鹊依栖无大树，凤凰飞去有空台。病愁伴我艰辞绝，消息惊人怕递来。柳下首阳惟自择，此中工拙莫疑猜。"},
{"title": "题画 其四", "author": "徐枋", "dynasty": "明代", "content": "依然绿树与青山，木落山空风物间。自是经秋露真骨，不将丽景斗尘寰。"},
{"title": "登岳阳城楼", "author": "徐韦", "dynasty": "明代", "content": "城高南极壮空冥，秋色迢遥入洞庭。九水寒浮天地白，万峰晴压郡楼青。云边鸿雁西风急，槛外鱼龙浊浪腥。知是何人明月下，独弹瑶瑟和湘灵。"},
{"title": "宿巴东", "author": "徐韦", "dynasty": "明代", "content": "独卧巴东夜，孤镫照客愁。万山青作县，六月冷如秋。峡险黄牛出，城高白帝浮。听猿多少泪，洒向大江流。"},
{"title": "对月", "author": "徐韦", "dynasty": "明代", "content": "愁心化为水，荡漾明月光。将心寄明月，堕地忽成霜。"},
{"title": "山居", "author": "陈洪绶", "dynasty": "明代", "content": "小乱入城好，大乱入山便。在昔用斯语，于今则不然。盗贼满山时，岂能此独全。父老为我言，此地久安眠。万山拥其后，千山护其前。灌木万余株，清流绕其边。曲径十余里，危石悬其巅。不惟山水好，而又有山田。不惟山田好，又有美竹焉。有麻果如丝，有栗果如拳。有梅匝茅屋，有兰可成阡。相见皆古人，不分愚与贤。亦少衣冠人，岂复肯守钱。其风不凋薄，或可免颠连。吾将携妇子，酿酒乐尧天。诸子渐长大，课读兼课佃。斫竹学织帘，读书功不捐。无米拾橡栗，聊以续炊烟。探奇既有梅，采药将学仙。佩此王者香，一抚《猗兰》篇。"},
{"title": "题画松", "author": "徐枋", "dynasty": "明代", "content": "支离冰雪丹心在，偃蹇岩阿绿发茸。自是千年知汉腊，何曾一日受秦封。"},
{"title": "空心潭", "author": "陈瑚", "dynasty": "明代", "content": "曾依潭影宿，疏磬报清晨。壑静龙身蛰，僧闲虎迹亲。高林仍照旧，曲径尚通人。兴废增悲感，题碑又一新。"},
{"title": "题画 其三", "author": "徐枋", "dynasty": "明代", "content": "山围空翠扑人来，松起寒涛去复回。尽日看山浑不厌，茅斋低傍白云隈。"},
{"title": "集舅氏吴明初先生邓尉山斋", "author": "徐枋", "dynasty": "明代", "content": "令节星霜改，荒村物色移。春溪平野阔，山月出林迟。夜饮家醅尽，风吹邻笛悲。梅花依旧白，回首一凄其。"},
{"title": "怅望 其二", "author": "徐枋", "dynasty": "明代", "content": "西来山色满晴空，东望重溟雾霭濛。碧水天边低落日，白蘋江上动秋风。垂纶不为鲈鱼美，书帛难凭雁羽通。人事年年多错迕，谁云吾道已终穷。"},
{"title": "登幔亭峰", "author": "徐延寿", "dynasty": "明代", "content": "孤千矗云起，千仞何岧峣。千巅平若砥，满地皆云苗。王子昔张帽，曾孙宴通宵。千人布瑶席，万丈横飞桥。我来访奇迹，本为山云邀。晴云生杖底，咫尺通扶摇。俯仰天地窄，鹤驭安能招。人间信可哀，曲罢风萧萧。"},
{"title": "踏莎行 秋怀", "author": "周兰秀", "dynasty": "明代", "content": "叶落平沙，云迷远树。山色模糊人唤渡。芙蓉笑摘上兰桡，轻鸥惊入波心去。衰柳含烟，凉蝉咽露。年年重觅王孙路。可怜人静玉楼空，满庭芳草家何处。"},
{"title": "新淦县拜周公瑾墓", "author": "徐延寿", "dynasty": "明代", "content": "水畔巴丘古县开，周郎祠宇傍泉台。霸图当日成何事，才士无年实可哀。荆楚干戈终古恨，小乔环佩几时来？来涯孤客逢寒食，特为停舟酹一杯。"},
{"title": "老妓", "author": "林逢春", "dynasty": "明代", "content": "少小娉婷貌若仙，不堪回首忆当年。衰颜已作鸠荼看，旧恨偏多蝶梦牵。妆谢金钿无客顾，泪抛玉箸有谁怜。懊侬一曲重新唱，无限愁怀落四弦。"},
{"title": "桃林坪", "author": "李颙", "dynasty": "明代", "content": "阴崖风雨泻回湍，一朵芙蓉不可探。流水断桥缘石过，野花随意倚晴岚。"},
{"title": "五老峰后万松坪", "author": "徐延寿", "dynasty": "明代", "content": "浓翠侵衣冷，回环种万松。中间无别树，前面是何峰。林密遥藏寺，山深晚听钟。半空云影散，青吐五芙蓉。"},
{"title": "暮归", "author": "郭浚", "dynasty": "明代", "content": "睡起看云又别峰，一年春事漫匆匆。墙桑叶密能催雨，溪柳花多不定风。伏枕故人来眼底，卷书余味在胸中。生涯未便空山了，闲倚村扉送远鸿。"},
{"title": "三割股 其三", "author": "陈斌", "dynasty": "明代", "content": "三割股，为夫苦。负疾如丘山，妾无疾心腐。天乎不可堕，姑何抚，娇儿何怙妾不苦。三割股，天乎不可堕。"},
{"title": "约王予安同入云门为终老之计", "author": "陈洪绶", "dynasty": "明代", "content": "王老卧草间，才子为朋友。才子不得留，霜林泣老叟。父母之常情，愿子得长寿。乱世之生人，安用期长久。君担经几函，我负米数斗。云门六寺间，可以老死否。请观五月间，千人断其首。太史得善终，文名又不朽。抱腰连手行，慎弗谋诸妇。"},
{"title": "春晚", "author": "李敬", "dynasty": "明代", "content": "春晚草萋萋，流莺不住啼。酒醒亭午后，人忆秣陵西。愁绪散还结，月花高复低。缄情书札在，珍重更封题。"},
{"title": "登幔亭峰", "author": "徐延寿", "dynasty": "明代", "content": "孤峰矗云起，千仞何岧峣。峰巅平若砥，满地皆云苗。王子昔张帽，曾孙宴通宵。千人布瑶席，万丈横飞桥。我来访奇迹，本为山云邀。晴云生杖底，咫尺通扶摇。俯仰天地窄，鹤驭安能招。人间信可哀，曲罢风萧萧。"},
{"title": "忆邵村 其二", "author": "姚文然", "dynasty": "明代", "content": "死苦一朝毕，生苦浩茫茫。怀乡与惜别，身外总不遑。昼饥望昼短，夜寒苦夜长。边夜一晨昏，海水三为桑。回首造物恩，豢尔四十霜。生平悲歌心，百思无一当。七尺未遽朽，万苦听所将。其中有真人，冲然广莫乡。弦望自有时，北斗低复昂。万一金鸡鸣，甘霖洒大荒。"},
{"title": "宿迁别陆九万", "author": "陈洪绶", "dynasty": "明代", "content": "龙华会上路茫然，误结浮生华酒缘。别去虽听座上语，夕阳西下听啼鹃。"},
{"title": "题画 其五", "author": "徐枋", "dynasty": "明代", "content": "三农盼望云肤寸，九野焦枯日色昏。赖有襄阳真墨妙，应时霖雨遍郊原。"},
{"title": "泐溪岩", "author": "汪兆镛", "dynasty": "明代", "content": "秋士无好怀，新爽却喜秋。墙头数点山，寒碧与目谋。蝉声引苔屩，鸟路穿林陬。岩腹呀然入，绕户众绿稠。石骨鬼斧削，竹根禅床幽。循磴蹋枯藓，开轩临清流。杂卉响笙筑，古藤蟠蛟虬。扑衣山翠湿，敛袂尘虑收。惟叹绍兴年，题壁穷雕锼。其时南渡初，戈鋋遍中州。萧然《人间世》，胡为《逍遥游》。曩贤岂无意，诗人工写忧。兴感在千载，寄怀聊一丘。青草藉可坐，素醪醉即休。径当结茅庵，佳处为我留。"},
{"title": "重九前五日西园小饮", "author": "毕际有", "dynasty": "明代", "content": "漫道重阳期尚赊，东篱黄菊已先花。檐前秋满云笼月，天外星寒客泛槎。高会况逢鸿雁到，豪吟直欲斗牛斜。池亭镫火环如昼，疏柳幽篁醉孟嘉。"},
{"title": "平林", "author": "郭浚", "dynasty": "明代", "content": "平林忽已暝，山山犹夕阳。闲从石桥西，迤逦春渡旁。长风送孤鸟，飞没遥天苍。樵子待船归，坐息偃树僵。落景入潭碧，天水相与忘。惊波忽荡漾，看人钓垂杨。"},
{"title": "峡城晚眺", "author": "陈玑", "dynasty": "明代", "content": "江涛涵夕照，独眺意何穷。楚塞千山接，荆门一水通。萍踪淹峡口，客思入吴中。不尽登临意，随流直向东。"},
{"title": "减字木兰花 夏日", "author": "周兰秀", "dynasty": "明代", "content": "晨妆草草。绾髻慵梳新样巧。捲起帘栊。远见荷开满沼红。轻摇团扇。熏风阵阵轻吹面。堤柳条条。带雨拖烟拂板桥。"},
{"title": "二月十五夜舟中望月", "author": "周衡", "dynasty": "明代", "content": "春光九十半虚过，锦瑟年华送绿波。惆怅曲阿城畔月，照人催有别离多。"},
{"title": "书杨大东厓赏花词后", "author": "陈邦彦", "dynasty": "明代", "content": "粉白脂红斗艳香，冶游还逐少年场。轻盈态度依杨柳，细腻风光上海棠。好鸟有情当客语，狂蜂无赖为谁忙。江南才子多间思，收拾繁华锦一囊。"},
{"title": "云", "author": "李寄", "dynasty": "明代", "content": "山态妙在变，久住方能悉。不谓半日閒，信人三叫绝。白云一点生，瀰漫在顷刻。身在波涛中，鱼龙宜出没。似闻澎湃声，久之觉寂寂。不知有天地，何况树与石。轩然忽开明，群峰摇丹碧。"},
{"title": "过灵璧吊虞美人墓", "author": "李寄", "dynasty": "明代", "content": "项王溃围出，虞姬以死别。人日儿女态，惓恋难决绝。女子如虞姬，何其反撇脱。吾知乌江刎，定为姬所激。不然渡江东，犹是王一国。晨过灵璧郊，英风起路侧。停骖阅古碑，吊此贞烈魄。尽洗儿女语，恐辱丈夫节。好奇太史公，竟失其本末。空传美人草，千载有遗血。"},
{"title": "奉和牧翁催妆词四首 其一", "author": "周永年", "dynasty": "明代", "content": "白龙潭古鹊桥虚，取道鸳湖聚戏鱼。那得直逢牛女夕，始教隔巷看停车。"},
{"title": "怅望 其三", "author": "徐枋", "dynasty": "明代", "content": "新秋疏雨晚萧萧，岁月江萧共寂寥。怅望天南多战伐，悲歌日暮起渔樵。几年未见参旗举，入晓犹看斗柄招。已罢东风乘汐汛，那知吴市有吹箫。"},
{"title": "冬行感怀", "author": "李寄", "dynasty": "明代", "content": "忧人行语影，道路不知长。冽栗寒气夜，峥嵘天色霜。似僧无法眷，为客在家乡。难慰一生志，易伤九回场。山村门各闭，土囤牛亦藏。自笑无归者，皇皇畛陌旁。"}
]
