[
{"title": "人日思归", "author": "薛道衡", "dynasty": "隋代", "content": "入春才七日，离家已二年。人归落雁后，思发在花前。"},
{"title": "送别诗", "author": "佚名", "dynasty": "隋代", "content": "杨柳青青著地垂，杨花漫漫搅天飞。柳条折尽花飞尽，借问行人归不归？"},
{"title": "咏同心芙蓉", "author": "杜公瞻", "dynasty": "隋代", "content": "灼灼荷花瑞，亭亭出水中。一茎孤引绿，双影共分红。色夺歌人脸，香乱舞衣风。名莲自可念，况复两心同。 "},
{"title": "春江花月夜二首", "author": "杨广", "dynasty": "隋代", "content": "暮江平不动，春花满正开。流波将月去，潮水带星来。\r\n夜露含花气，春潭漾月晖。汉水逢游女，湘川值二妃。"},
{"title": "昔昔盐", "author": "薛道衡", "dynasty": "隋代", "content": "垂柳覆金堤，蘼芜叶复齐。水溢芙蓉沼，花飞桃李蹊。采桑秦氏女，织锦窦家妻。关山别荡子，风月守空闺。恒敛千金笑，长垂双玉啼。盘龙随镜隐，彩凤逐帷低。飞魂同夜鹊，倦寝忆晨鸡。暗牖悬蛛网，空梁落燕泥。前年过代北，今岁往辽西。一去无消息，那能惜马蹄。"},
{"title": "失题", "author": "杨广", "dynasty": "隋代", "content": "寒鸦飞数点，流水绕孤村。斜阳欲落处，一望黯消魂。 "},
{"title": "纪辽东二首", "author": "杨广", "dynasty": "隋代", "content": "辽东海北翦长鲸，风云万里清。方当销锋散马牛，旋师宴镐京。前歌后舞振军威，饮至解戎衣。判不徒行万里去，空道五原归。\r\n秉旄仗节定辽东，俘馘变夷风。清歌凯捷九都水，归宴洛阳宫。策功行赏不淹留，全军藉智谋。讵似南宫复道上，先封雍齿侯。"},
{"title": "饮马长城窟行", "author": "杨广", "dynasty": "隋代", "content": "肃肃秋风起，悠悠行万里。万里何所行，横漠筑长城。岂台小子智，先圣之所营。树兹万世策，安此亿兆生。讵敢惮焦思，高枕于上京。北河见武节，千里卷戎旌。山川互出没，原野穷超忽。撞金止行阵，鸣鼓兴士卒。千乘万旗动，饮马长城窟。秋昏塞外云，雾暗关山月。缘岩驿马上，乘空烽火发。借问长城侯，单于入朝谒。浊气静天山，晨光照高阙。释兵仍振旅，要荒事万举。饮至告言旋，功归清庙前。 "},
{"title": "绵州巴歌", "author": "佚名", "dynasty": "隋代", "content": "豆子山，打瓦鼓。扬平山，撒白雨。下白雨，取龙女。织得绢，二丈五。一半属罗江，一半属玄武。"},
{"title": "挽舟者歌", "author": "佚名", "dynasty": "隋代", "content": "我兄征辽东，饿死青山下。今我挽龙舟，又阻隋堤道。方今天下饥，路粮无些小。前去三千程，此身安可保！寒骨枕荒沙，幽魂泣烟草。悲损门内妻，望断吾家老。安得义男儿，焚此无主尸。引其孤魂回，负其白骨归！"},
{"title": "别宋常侍", "author": "尹式", "dynasty": "隋代", "content": "游人杜陵北，送客汉川东。无论去与住，俱是一飘蓬。秋鬓含霜白，衰颜倚酒红。别有相思处，啼鸟杂夜风。"},
{"title": "山斋独坐赠薛内史", "author": "杨素", "dynasty": "隋代", "content": "居山四望阻，风云竟朝夕。深溪横古树，空岩卧幽石。日出远岫明，鸟散空林寂。兰庭动幽气，竹室生虚白。落花入户飞，细草当阶积。桂酒徒盈樽，故人不在席。日落山之幽，临风望羽客。\r\n岩壑澄清景，景清岩壑深。白云飞暮色，绿水激清音。涧户散余彩，山窗凝宿阴。花草共萦映，树石相陵临。独坐对陈榻，无客有鸣琴。寂寂幽山里，谁知无闷心。"},
{"title": "淮阳感秋", "author": "李密", "dynasty": "隋代", "content": "金风荡初节，玉露凋晚林。此夕穷涂士，郁陶伤寸心。野平葭苇合，村荒藜藿深。眺听良多感，徙倚独沾襟。沾襟何所为，怅然怀古意。秦俗犹未平，汉道将何冀。樊哙市井徒，萧何刀笔吏。一朝时运会，千古传名谥。寄言世上雄，虚生真可愧。 "},
{"title": "从军行", "author": "明余庆", "dynasty": "隋代", "content": "三边烽乱惊，十万且横行。风卷常山阵，笳喧细柳营。剑花寒不落，弓月晓逾明。会取淮南地，持作朔方城。"},
{"title": "莫愁乐·闻欢下扬州", "author": "佚名", "dynasty": "隋代", "content": "闻欢下扬州，相送楚山头。探手抱腰看，江水断不流。"},
{"title": "和入京", "author": "吕让", "dynasty": "隋代", "content": "俘囚经万里，憔悴度三春。发改河阳鬓，衣余京洛尘。钟仪悲去楚，随会泣留秦。既谢平吴利，终成失路人。"},
{"title": "赠薛播州诗·其十", "author": "杨素", "dynasty": "隋代", "content": "北风吹故林，秋声不可听。雁飞穷海寒，鹤唳霜皋净。含毫心未传，闻音路犹夐。惟有孤城月，徘徊独临映。吊影余自怜，安知我疲病。"},
{"title": "赋得岩穴无结构", "author": "王申礼", "dynasty": "隋代", "content": "岩间无结构，谷处极幽寻。叶落秋巢迥，云生石路深。早梅香野径，清漳响邱琴。独有栖迟客，留连芳杜心。"},
{"title": "早发扬州还乡邑", "author": "孙万寿", "dynasty": "隋代", "content": "乡关不再见，怅望穷此晨。山烟蔽钟阜。水雾隐江津。洲渚敛寒色，杜若变芳春。无复归飞羽，空悲沙塞尘。"},
{"title": "幸江都作诗", "author": "杨广", "dynasty": "隋代", "content": "求归不得去，真成遭个春。鸟声争劝酒，梅花笑杀人。"},
{"title": "出塞二首 其二", "author": "杨素", "dynasty": "隋代", "content": "汉虏未和亲，忧国不忧身。握手河梁上，穷涯北海滨。据鞍独怀古，慷慨感良臣。历览多旧迹，风日惨愁人。荒塞空千里，孤城绝四邻。树寒偏易古，草衰恒不春。交河明月夜，阴山苦雾辰。雁飞南入汉，水流西咽秦。风霜久行役，河朔备艰辛。薄暮边声起，空飞胡骑尘。"},
{"title": "折杨柳枝歌", "author": "佚名", "dynasty": "隋代", "content": "门前一株枣，岁岁不知老。阿婆不嫁女，那得孙儿抱。"},
{"title": "出塞二首 其一", "author": "杨素", "dynasty": "隋代", "content": "漠南胡未空，汉将复临戎。飞狐出塞北，碣石指辽东。冠军临瀚海，长平翼大风。云横虎落阵，气抱龙城虹。横行万里外，胡运百年穷。兵寝星芒落，战解月轮空。严刁息夜斗，辛角罢鸣弓。北风嘶朔马，胡霜切塞鸿。休明大道暨，幽荒日用同。方就长安邸，来谒建章宫。"},
{"title": "悲秋诗", "author": "杨广", "dynasty": "隋代", "content": "故年秋始去，今年秋复来。露浓山气冷，风急蝉声哀。鸟击初移树，鱼寒欲隐苔。断雾时通日，残云尚作雷。"},
{"title": "别周记室", "author": "王胄", "dynasty": "隋代", "content": "五里徘徊隺，三声断绝猿。何言俱失路，相对泣离樽。别路悽无已，当歌寂不喧。贫交欲有赠，掩涕竟无言。"},
{"title": "夏日临江诗", "author": "杨广", "dynasty": "隋代", "content": "夏潭荫修竹，高岸坐长枫。日落沧江静，云散远山空。鹭飞林外白，莲开水上红。逍遥有馀兴，怅望情不终。"},
{"title": "碧玉歌 其二", "author": "佚名", "dynasty": "隋代", "content": "碧玉小家女，不敢攀贵德。感郎千金意，惭无倾城色。"},
{"title": "东归在路率尔成咏", "author": "孙万寿", "dynasty": "隋代", "content": "学宦两无成，归心自不平。故乡尚万里，山秋猿夜鸣。人愁惨云色，客意惯风声。羁恨虽多情，俱是一伤情。"},
{"title": "宴秦孝王于并州作诗", "author": "杨坚", "dynasty": "隋代", "content": "红颜讵几，玉貌须臾。一朝花落，白发难除。明年后岁，谁有谁无。"},
{"title": "春江花月夜二首 其二", "author": "杨广", "dynasty": "隋代", "content": "夜露含花气，春潭瀁月晖。汉水逢游女，湘川值两妃。"},
{"title": "紫骝马歌辞 其二", "author": "佚名", "dynasty": "隋代", "content": "高高山头树，风吹叶落去。一去数千里，何当还故处。"},
{"title": "青溪小姑歌二首 其一", "author": "佚名", "dynasty": "隋代", "content": "日暮风吹，叶落依枝。丹心寸意，愁君未知。"},
{"title": "读曲歌八十九首 其二十八", "author": "佚名", "dynasty": "隋代", "content": "怜欢敢唤名，念欢不呼字。连唤欢复欢，两誓不相弃。"},
{"title": "读曲歌八十九首 其五", "author": "佚名", "dynasty": "隋代", "content": "思欢久。不爱独枝莲。只惜同心藕。"},
{"title": "赠薛播州诗 其十四", "author": "杨素", "dynasty": "隋代", "content": "衔悲向南浦，寒色黯沈沈。风起洞庭险，烟生云梦深。独飞时慕侣，寡和乍孤音。木落悲时暮，时暮感离心。离心多苦调，讵假雍门琴。"},
{"title": "夏晚诗", "author": "薛道衡", "dynasty": "隋代", "content": "流火稍西倾。<br>夕影遍曾城。<br>高天澄远色。<br>秋气入蝉声。"},
{"title": "诗", "author": "杨广", "dynasty": "隋代", "content": "寒雅飞数点，流水绕孤村。斜阳欲落处，一望黯消魂。"},
{"title": "洛阳童谣", "author": "佚名", "dynasty": "隋代", "content": "名军大将莫自牢。千兵万马避白袍。"},
{"title": "云中受突厥主朝宴席赋诗", "author": "杨广", "dynasty": "隋代", "content": "鹿塞鸿旗驻，龙庭翠辇回。毡帷望风举，穹庐向日开。呼韩顿颡至，屠耆接踵来。索辫擎膻肉，韦鞲献酒杯。如何汉天子，空上单于台。"},
{"title": "地驱乐歌 其三", "author": "佚名", "dynasty": "隋代", "content": "侧侧力力，念君无极。枕郎左臂，随郎转侧。"},
{"title": "读曲歌八十九首·其十四", "author": "佚名", "dynasty": "隋代", "content": "仰头看梧桐，桐花特可怜。愿天无霜雪。梧子解千年。"},
{"title": "碧玉歌 其一", "author": "佚名", "dynasty": "隋代", "content": "碧玉破瓜时，郎为情颠倒。芙蓉陵霜荣，秋容故尚好。"},
{"title": "白马篇", "author": "杨广", "dynasty": "隋代", "content": "白马金贝装，横行辽水傍。问是谁家子，宿卫羽林郎。文犀六属铠，宝剑七星光。山虚弓响彻，地迥角声长。宛河推勇气，陇蜀擅威强。轮台受降虏，高阙剪名王。射熊入飞观，校猎下长杨。英名欺卫霍，智策蔑平良。岛夷时失礼，卉服犯边疆。徵兵集蓟北，轻骑出渔阳。进军随日晕，挑战逐星芒。阵移龙势动，营开虎翼张。冲冠入死地，攘臂越金汤。尘飞战鼓急，风交征旆扬。转斗平华地，追奔扫大方。本持身许国，况复武功彰。会令千载后，流誉满旗常。"},
{"title": "月夜观星诗", "author": "杨广", "dynasty": "隋代", "content": "团团素月净，翛翛夕景清。谷泉惊暗石，松风动夜声。披衣出荆户，蹑履步山楹。欣睹明党亮，喜见泰阶平。觜参犹可识，牛女尚分明。更移斗柄转，夜久天河横。徘徊不能寐，参差几种情。"},
{"title": "豫章行", "author": "薛道衡", "dynasty": "隋代", "content": "江南地远接闽瓯。<br>山东英妙屡经游。<br>前瞻叠障千重阻。<br>却带惊湍万里流。<br>枫叶朝飞向京洛。<br>文鱼夜过历吴洲。<br>君行远度茱萸岭。<br>妾住长依明月楼。<br>楼中愁思不开嚬。<br>始复临窻望早春。<br>鸳鸯水上萍初合。<br>鸣鹤园中花并新。<br>空忆常时角枕处。<br>无复前日画眉人。<br>照骨金环谁用许。<br>见胆明镜自生尘。<br>荡子从来好留滞。<br>况复关山远迢递。<br>当学织女嫁牵牛。<br>莫作姮娥叛夫壻。<br>偏讶思君无限极。<br>欲罢欲忘还复忆。<br>愿作王母三青鸟。<br>飞去飞来传消息。<br>丰城双剑昔曾离。<br>经年累月复相随。<br>不畏将军成久别。<br>只恐封侯心更移。"},
{"title": "紫骝马歌", "author": "佚名", "dynasty": "隋代", "content": "独柯不成树，独树不成林。念郎锦裲裆，恒长不忘心。"},
{"title": "莫愁乐", "author": "佚名", "dynasty": "隋代", "content": "莫愁在何处，莫愁石城西。艇子打两桨，催送莫愁来。"},
{"title": "四时白纻歌二首 其一 东宫春", "author": "杨广", "dynasty": "隋代", "content": "洛阳城边朝日晖，天渊池前春燕归。含露桃花开未飞，临风杨柳自依依。小苑花红洛水绿，清歌宛转繁弦促。长袖逶迤动珠玉，千年万岁阳春曲。"},
{"title": "江陵女歌", "author": "杨广", "dynasty": "隋代", "content": "雨从天上落，水从桥下流。拾得娘裙带，同心结两头。"},
{"title": "赐饯东堂诏令赋诗", "author": "李密", "dynasty": "隋代", "content": "人亦有言，有因有缘。官无中人，不如归田。明明在上，斯语岂然。"},
{"title": "杨白花", "author": "佚名", "dynasty": "隋代", "content": "阳春二三月。杨柳齐作花。春风一夜入闺闼。杨花飘荡落南家。含情出户脚无力。拾得杨花泪沾臆。秋去春还双燕子。愿衔杨花入窠里。"},
{"title": "地驱乐歌 其二", "author": "佚名", "dynasty": "隋代", "content": "驱羊入谷，自羊在前。老女不嫁，蹋地唤天。"},
{"title": "第一欲界飞空之音", "author": "佚名", "dynasty": "隋代", "content": "人道渺渺，仙道莽莽，鬼道乐兮。当人生门。仙道贵生，鬼道贵终。 仙道常自吉，鬼道常自凶。高上清灵爽，悲歌朗太空。唯愿仙道成，不愿人道穷。北都泉曲府，中有万鬼群。但欲遏人算，断绝人命门。&nbsp;阿人歌洞章，以摄北罗酆，束诵祅魔精，斩馘六鬼锋。 诸天气荡荡。我道日兴隆！"},
{"title": "读曲歌八十九首 其三十三", "author": "佚名", "dynasty": "隋代", "content": "桃花落已尽，秋思犹未央。春风难期信，托情明月光。"},
{"title": "晚春诗", "author": "杨广", "dynasty": "隋代", "content": "洛阳春稍晚，四望满春晖。杨叶行将暗，桃花落未稀。窥檐燕争人，穿林鸟乱飞。唯当关塞者，溽露方沾衣。"},
{"title": "正月十五日于通衢建灯夜升南楼诗", "author": "杨广", "dynasty": "隋代", "content": "法轮天上转，梵声天上来。灯树千光照，花焰七枝开。月影凝流水，春风含夜梅。幡动黄金地，钟发琉璃台。"},
{"title": "江都宫乐歌", "author": "杨广", "dynasty": "隋代", "content": "扬州旧处可淹留，台榭高明复好游。风亭芳树迎早夏，长皋麦陇送馀秋。渌潭桂楫浮青雀，果下金鞍跃紫骝。绿觞素蚁流霞饮，长袖清歌乐戏州。"},
{"title": "步虚词二首 其一", "author": "杨广", "dynasty": "隋代", "content": "洞府凝玄液，灵山体自然。俯临沧海岛，回出大罗天。八行分宝树，十丈散芳莲。悬居烛日月，天步役风烟。蹑记书金简，乘空诵玉篇。冠法二仪立，佩带五星连。琼轩觯甘露，瑜井挹膏泉。南巢息云马，东海戏桑田。回旗游八极，飞轮入九玄。高蹈虚无外，天地乃齐年。"},
{"title": "折杨柳歌辞 其二", "author": "佚名", "dynasty": "隋代", "content": "腹中愁不乐，愿作郎马鞭。出入擐郎臂，蹀座郎膝边。"},
{"title": "读曲歌八十九首 其二十二", "author": "佚名", "dynasty": "隋代", "content": "忆欢不能食。徘徊三路间。因风觅消息。"},
{"title": "闺思诗", "author": "罗爱爱", "dynasty": "隋代", "content": "几当孤月夜，遥望七香车。罗带因腰缓，金钗逐鬓斜。"},
{"title": "宴东堂诗", "author": "杨广", "dynasty": "隋代", "content": "雨罢春光润，日落暝霞晖。海榴舒欲尽，山樱开未飞。清音出歌扇，浮香飘舞衣。翠帐全临户，金屏半隐扉。风花意无极，芳树晓禽归。"},
{"title": "曲严祖珽为斛律光造谣二首 其一", "author": "佚名", "dynasty": "隋代", "content": "百升飞上天。明月照长安。"},
{"title": "大业长白山谣", "author": "佚名", "dynasty": "隋代", "content": "长白山前知世郎。纯著红罗绵背裆。长槊侵天半。轮刀耀日光。上山吃獐鹿。下山吃牛羊。忽闻官军至。提刀向前荡。譬如辽东死。斩头何所伤。"},
{"title": "书屏风诗", "author": "大义公主", "dynasty": "隋代", "content": "盛衰等朝露，世道若浮萍。荣华实难守，池台终自平。富贵今何在，空事写丹青。杯酒恒无乐，弦歌讵有声。余本皇家子，飘流入虏廷。一朝睹成败，怀抱忽纵横。古来共如此，非我独申名。惟有明君曲，偏伤远嫁情。"},
{"title": "杨衒之引游侠语", "author": "佚名", "dynasty": "隋代", "content": "不畏张弓拔刀。唯畏白堕春醪。"},
{"title": "临渭源诗", "author": "杨广", "dynasty": "隋代", "content": "西征乃届此，山路亦悠悠。地干纪灵异，同穴吐洪流。滥觞何足拟，浮槎难可俦。惊波鸣涧石，澄岸泻岩楼。滔滔下狄县，淼淼肆神州。长林啸白兽，云径想青牛。风归花叶散，日举烟雾收。直为求人隐，非穷辙迹游。"},
{"title": "泛龙舟", "author": "杨广", "dynasty": "隋代", "content": "舳舻千里泛归舟，言旋旧镇下扬州。借问扬州在何处，淮南江北海西头。六辔聊停御百丈，暂罢开山歌棹讴。讵似江东掌间地，独自称言鉴里游。"},
{"title": "杨叛儿曲", "author": "杨广", "dynasty": "隋代", "content": "青春上阳月，结伴戏京华。龙媒玉珂马，凤轸绣香车。水映临桥树，风吹夹路花。日昏欢宴罢，相将归狭斜。"},
{"title": "喜春游歌二首 其一", "author": "杨广", "dynasty": "隋代", "content": "禁苑百花新，佳期游上春。轻身赵皇后，歌曲李夫人。"},
{"title": "白马篇", "author": "王胄", "dynasty": "隋代", "content": "白马黄金鞍，蹀躞柳城前。问此何乡客，长安恶少年。结发从戎事，驰名振朔边。良弓控繁弱，利剑挥龙泉。披林扼凋虎，仰手接飞鸢。前年破沙漠，昔岁取祁连。折冲摧右校，搴旗殪左贤。昆弥还谢力，庆忌本推儇。海外平遐险，来庭识负褰。三韩劳薄伐，六事指幽燕。良家选河右，猛将征西山。浮云屯羽骑，蔽日引长旃。自矜有馀勇，应募忽争先。王师已得隽，夷首失求全。鼓行徇玉检，乘胜荡朝鲜。志勇期功立，宁惮微躯捐。不羡山河赏，谁希竹素传。"},
{"title": "昭君辞", "author": "薛道衡", "dynasty": "隋代", "content": "我本良家子。<br>充选入椒庭。<br>不蒙女史进。<br>更失画师情。<br>蛾眉非本质。<br>蝉鬓改真形。<br>专由妾命薄。<br>误使君恩轻。<br>啼沾渭桥路。<br>叹别长安城。<br>夜依寒草宿。<br>朝逐转蓬征。<br>却望关山逈。<br>前瞻沙漠平。<br>胡风带秋月。<br>嘶马杂笳声。<br>毛裘易罗绮。<br>毡帐代金屏。<br>自知莲脸歇。<br>羞看菱镜明。<br>钗落终应弃。<br>髻解不须萦。<br>何用单于重。<br>讵假阏氏名。<br>駃騠聊强食。<br>筒酒未能倾。<br>心随故乡断。<br>愁逐塞云生。<br>汉宫如有忆。<br>为视旄头星。"},
{"title": "宫词", "author": "李衍", "dynasty": "隋代", "content": "\n辉辉赫赫浮玉云，宣华池上月华新。\n\n月华如水浸宫殿，有酒不醉真痴人。\n\n"},
{"title": "五郊乐歌五首 其五 黑帝高明乐", "author": "佚名", "dynasty": "隋代", "content": "虹藏雉化。告寒。冰壮地坼。年殚。日次月纪。方极。九州万邦。献力。叶光是纪。岁穷。微阳潜兆。方融。天子赫赫。明圣。享神降福。惟敬。"},
{"title": "郦道元引橘洲谚", "author": "佚名", "dynasty": "隋代", "content": "昭潭无底橘洲浮。"},
{"title": "杨衒之引秦民语", "author": "佚名", "dynasty": "隋代", "content": "快马健儿。不如老妪吹篪。"},
{"title": "元徽中童谣", "author": "佚名", "dynasty": "隋代", "content": "襄阳白铜蹄。郎杀荆州儿。"},
{"title": "双行缠 其二", "author": "佚名", "dynasty": "隋代", "content": "新罗绣行缠，足趺如春妍。他人不言好，独我知可怜。"},
{"title": "青帝歌", "author": "佚名", "dynasty": "隋代", "content": "东望重拜手，苍帝玉皇君。灵风鼓橐签，育物布元春。云龙辔严驾，玉衡拥琼轮。枯萌泛沾及，大惠无不均。万仙歌以道，委曲戒天人。心根迷自固，拱跽戴鸿仁。"},
{"title": "五郊乐歌五首 其一 青帝高明乐", "author": "佚名", "dynasty": "隋代", "content": "岁云献，谷风归。斗东指，雁北飞。电鞭激，雷车遽。虹旌靡，青龙驭。和气洽，具物滋。翻降止，应帝期。"},
{"title": "奉和望海诗", "author": "虞世基", "dynasty": "隋代", "content": "清跸临溟涨，巨海望滔滔。十洲云雾远，三山波浪高。长澜疑浴日，连岛类奔涛。神游藐姑射，睿藻冠风骚。徒然虽观海，何以效涓毫。"},
{"title": "赠薛内史诗", "author": "杨素", "dynasty": "隋代", "content": "耿耿不能寐，京洛久离群。横琴还独坐，停杯遂待君。待君春草歇，独坐秋风发。朝朝唯落花，夜夜空明月。明月徒流光，落花空自芳。别离望南浦，相思在汉阳。汉阳隔陇吟，南浦达桂林。山川虽未远，无由得寄音。"},
{"title": "纪辽东二首", "author": "杨广", "dynasty": "隋代", "content": "辽东海北剪长鲸。风云万里清。方当销锋散马牛。旋师宴镐京。前歌后舞振军威。饮至解戎衣。判不徒行万里去。空道五原归。"},
{"title": "北乡古松树诗", "author": "杨广", "dynasty": "隋代", "content": "古松惟一树，森竦讵成林。独留麈尾影，犹横偃盖阴。云来聚云色，风度杂风音。孤生小庭里，尚表岁寒心。"},
{"title": "咏鹰诗", "author": "杨广", "dynasty": "隋代", "content": "迁朔欲之衡，忽投罻罗里。既以羁华绊，仍持献君子。青骹固绝俦，素羽诚难拟。深目表兹称，阔臆斯为美。惊兽不及奔，猜禽无暇起。虽蒙鞲上荣，无复凌云志。"},
{"title": "赐牛弘诗", "author": "杨广", "dynasty": "隋代", "content": "晋家山吏部，魏代卢尚书。莫言先哲异，奇才并佐予。学行敦时俗，道素乃冲虚。纳言云阁上，礼仪皇运初。彝伦欣有叙，垂拱事端居。"},
{"title": "凤艒歌", "author": "杨广", "dynasty": "隋代", "content": "三月三日向红头，正见鲤鱼波上游。意欲垂钩往撩取，恐是蛟龙还复休。"},
{"title": "四时白纻歌二首 其二 江都夏", "author": "杨广", "dynasty": "隋代", "content": "黄梅雨细麦秋轻，枫叶萧萧江水平。飞楼绮观轩若惊，花簟罗帏当夜清。菱潭落日双凫舫，绿水红妆两摇渌。还似扶桑碧海上，谁肯空歌采莲唱。"},
{"title": "喜春游歌二首 其二", "author": "杨广", "dynasty": "隋代", "content": "步缓知无力，脸曼动馀娇。锦袖淮南舞，宝袜楚宫腰。"},
{"title": "步虚词二首 其二", "author": "杨广", "dynasty": "隋代", "content": "总辔行无极，相推凌太虚。翠霞承凤辇，碧雾翼龙舆。轻举金台上，高会玉林墟。朝游度圆海，夕宴下方诸。"},
{"title": "空中歌三首 其二", "author": "葛玄", "dynasty": "隋代", "content": "我今便升天，悯念诸儒英。大道体虚无，寂寂中有精。视之若冥昧，窈窈中昭明。莫言道虚诞，所患不至诚。奚不登名山，诵是洞真经。一讽而一咏，玄音彻太清。太上辉金容，众仙齐应声。十方散香花，燔烟旃檀馨。皇娥奏九韶，鸾凤谐和鸣。龙驾翳空迎，华盖曜查冥。翛闲劫仞台，帝释欻降庭。八王奉丹液，挹漱身腾轻。逍遥有无间，流朗绝形名。神童夹侍侧，自然朝万灵。飘飘八景舆，游衍白玉京。七祖升福堂，先亡悉超生。王侯能笃信，必为天下贞。大人体至德，一切蒙其成。"},
{"title": "空中歌三首 其一", "author": "葛玄", "dynasty": "隋代", "content": "真人昔遗教，悯念孤痴子。嬖邪不信道，祸乱由斯起。身随朝露晞，悔恨何有己。罪大不可掩，流毒将谁理。冥冥未出期，劫尽方当止。转轮贫贱家，仍复为役使。四体或不完，蹩躠行乞市。不知积罪报，怨天神不恃。大道常无为，弘之由善始。吾今获轻举，修行立功尔。三界尽稽首，从容紫宫里。停驾虚元中，人生若流水。临别属素翰，粗标灵妙纪。"},
{"title": "画", "author": "", "dynasty": "隋代", "content": "远观山有色，近听水无声。<br>春去花还在，人来鸟不惊。"},
{"title": "出塞 二", "author": "薛道衡", "dynasty": "隋代", "content": "边庭烽火惊。<br>插羽夜征兵。<br>少昊腾金气。<br>文昌动将星。<br>长驱鞮汗北。<br>直指夫人城。<br>绝漠三秋暮。<br>穷阴万里生。<br>寒夜哀笛曲。<br>霜天断鴈声。<br>连旗下鹿塞。<br>叠鼓向龙庭。<br>妖云坠虏阵。<br>晕月遶胡营。<br>左贤皆顿颡。<br>单于已系缨。<br>绁马登玄阙。<br>钩鲲临北溟。<br>当知霍骠骑。<br>高第起西京。"},
{"title": "过白卫岭和韩昭", "author": "李衍", "dynasty": "隋代", "content": "\n先朝神武力开边，画断封疆四五千。前望陇山屯剑戟，\n\n后凭巫峡锁烽烟。轩皇尚自亲平寇，嬴政徒劳爱学仙。\n\n想到隗宫寻胜处，正应莺语暮春天。\n\n"},
{"title": "昭明为太子时谣", "author": "佚名", "dynasty": "隋代", "content": "鹿子开城门，城门鹿子开。当开复未开，使我心徘徊。城中诸少年，逐欢归去来。"},
{"title": "入关诗", "author": "虞世基", "dynasty": "隋代", "content": "陇云低不散，黄河咽复流。关山多道里，相接几重愁。"},
{"title": "赠薛播州诗 其十三", "author": "杨素", "dynasty": "隋代", "content": "秋水鱼游日，春树鸟鸣时。濠梁暮共往，幽谷有相思。千里悲无驾，一见杳难期。山河散琼蕊，庭树下丹滋。物华不相待，迟暮有馀悲。"},
{"title": "赠薛播州诗 其四", "author": "杨素", "dynasty": "隋代", "content": "道昏虽已朗，政故犹未新。刳舟洹水济，结网大川滨。出游迎钓叟，入梦访幽人。植林离各树，开荣岂异春。相逢一时泰，共幸百年身。"},
{"title": "委靡辞", "author": "沸大", "dynasty": "隋代", "content": "宿心嘉尔，故固良媒。问名谐帅，占相良时。惨惨惕惕，惧尔不来。既睹尔颜，我心怡怡。今不合欢，岂徒费哉。斯誓为定，淑女何疑。"},
{"title": "幽州马客吟歌辞 其二", "author": "佚名", "dynasty": "隋代", "content": "荧荧帐中烛，烛灭不久停。盛时不作乐，春花不重生。"},
{"title": "媱泆曲", "author": "沸大", "dynasty": "隋代", "content": "煌煌郁金。生于野田。过时不采。宛见弃捐。曼尔丰炽。华色惟新。与我同欢。"},
{"title": "乌夜啼 其四", "author": "佚名", "dynasty": "隋代", "content": "可怜乌臼鸟，强言知天曙。无故三更啼，欢子冒暗去。"},
{"title": "听百舌鸟诗", "author": "李孝贞", "dynasty": "隋代", "content": "烟销上路静，漏尽禁门通。好鸟从西苑，流响入南宫。间关既多绪，变转复无穷。调惊时断绝，音繁有异同。饮啄归承露，飞鸣上别风。未避王孙弹，宁畏虎贲弓。石渠皆学府，麟阁悉文雄。不吝青泥印，时寻白社中。"},
{"title": "钜鹿公主歌辞", "author": "佚名", "dynasty": "隋代", "content": "官家出游雷大鼓。细乘犊车开后户。"},
{"title": "题剑门", "author": "李衍", "dynasty": "隋代", "content": "缓辔踰双剑，行行蹑石棱。作千寻壁垒，为万祀依凭。道德虽无取，江山粗可矜。回看城阙路，云叠树层层。"},
{"title": "罗浮", "author": "王胄", "dynasty": "隋代", "content": "传闻此山分蓬岛，锦绣青霞叠相向。飞云通天两绝奇，更出上界三峰上。凌乘汗漫不可得，倩谁图画丹青状。朝真学道走俗子，纪实留题出宗匠。何当步虚蹑太微，森列金庭五云仗。祇园琳宇出崔嵬，郁葱佳气天容开。回头却立睨人境，渺渺瘴雾驱氛埃。非惟此地相引领，叹我为尔胡为来。他年欲访经行处，请看姓字镵岩隈。"},
{"title": "文林馆中为陆乂语", "author": "佚名", "dynasty": "隋代", "content": "五经无对。有陆乂。"},
{"title": "乌夜啼 其六", "author": "佚名", "dynasty": "隋代", "content": "笼窗窗不开，荡户户不动。欢下葳蕤龠，交侬那得往。"},
{"title": "御史台中为宋游道语", "author": "佚名", "dynasty": "隋代", "content": "见贼能讨。宋游道。"},
{"title": "齐明堂乐歌十五首 其十二 白帝歌", "author": "佚名", "dynasty": "隋代", "content": "百川若镜。天地爽且明。云冲气举。盛德在素精。庶类收成。岁功行欲宁。浃地奉渥。罄宇承帝灵。"},
{"title": "文宣时谣", "author": "佚名", "dynasty": "隋代", "content": "马子入石室。三千六百日。"},
{"title": "折杨柳歌辞 其四", "author": "佚名", "dynasty": "隋代", "content": "遥看孟津河，杨柳郁婆娑。我是虏家儿，不解汉儿歌。"},
{"title": "齐南郊光章十三首 其十 嘉胙乐谢超", "author": "佚名", "dynasty": "隋代", "content": "鬯嘉礼。承休锡。盛德符景纬。昌华应帝策。圣蔼耀昌基。融祉晖世历。声正涵月轨。书文同日迹。宝瑞昭神图。灵贶流瑞液。我皇崇晖祚。重芬冠往籍。"},
{"title": "废帝时童谣三首 其一", "author": "佚名", "dynasty": "隋代", "content": "白头羊毣秃。羖䍽历头生角。"},
{"title": "时人为唐邕白建言", "author": "佚名", "dynasty": "隋代", "content": "并州赫赫唐与白。"},
{"title": "琅琊王歌辞 其二", "author": "佚名", "dynasty": "隋代", "content": "琅琊复琅琊，琅琊大道王。阳春二三月，单衫绣裲裆。"},
{"title": "周地图记引语", "author": "佚名", "dynasty": "隋代", "content": "南山瀑布。非朝即暮。"},
{"title": "琅琊王歌辞 其四", "author": "佚名", "dynasty": "隋代", "content": "琅琊复琅琊，琅琊大道王。鹿鸣思长章，愁人思故乡。"},
{"title": "杨衒之引京师语", "author": "佚名", "dynasty": "隋代", "content": "洛鲤伊鲂。贵于牛羊。"},
{"title": "时人为冯祖赵三氏子语", "author": "佚名", "dynasty": "隋代", "content": "冯祖及赵，秽我凤池。"},
{"title": "时人为裴皇甫二姓兄弟语", "author": "佚名", "dynasty": "隋代", "content": "诹胜于让。和不如亮。"},
{"title": "邺下为李氏兄弟语", "author": "佚名", "dynasty": "隋代", "content": "学则浑绘纬，口则绘纬浑。"},
{"title": "折杨柳歌辞 其五", "author": "佚名", "dynasty": "隋代", "content": "健儿须快马，快马须健儿。䟤跋黄尘下，然后别雄雌。"},
{"title": "武平末童谣", "author": "佚名", "dynasty": "隋代", "content": "黄花势欲落。清尊但满酌。"},
{"title": "紫骝马歌辞 其四", "author": "佚名", "dynasty": "隋代", "content": "遥看是君家，松柏冢累累。兔从狗窦入，雉从梁上飞。"},
{"title": "贾思协引河西语", "author": "佚名", "dynasty": "隋代", "content": "贷我东墙。偿我田粱。"},
{"title": "隔谷歌", "author": "佚名", "dynasty": "隋代", "content": "兄在城中弟在外。弓无弦。箭无栝。食粮乏尽若为活。救我来。救我来。"},
{"title": "武平元年童谣", "author": "佚名", "dynasty": "隋代", "content": "狐截尾。你欲除我我除你。"},
{"title": "钜鹿公主歌辞 其三", "author": "佚名", "dynasty": "隋代", "content": "钜鹿公主殷照女。皇帝陛下万几主。"},
{"title": "齐明堂乐歌十五首 其十五 昭夏乐", "author": "佚名", "dynasty": "隋代", "content": "蕴礼容。馀乐度。灵方留。景欲暮。开九重。肃五达。凤参差。龙已沫。云既动。河既梁。万里照。四空香。神之车。归清都。璇庭寂。玉殿虚。鸿化疑。孝风炽。顾灵心。结皇思。鸿庆遐鬯。嘉荐令芳。翊帝明德。永祚深光。"},
{"title": "时人为王遵业王延明语", "author": "佚名", "dynasty": "隋代", "content": "英英济济。王家兄弟。"},
{"title": "乌夜啼", "author": "佚名", "dynasty": "隋代", "content": "歌舞诸少年，娉婷无穜迹。菖蒲花可怜，闻名不曾识。"},
{"title": "郦道元引俗谚论清泉河", "author": "佚名", "dynasty": "隋代", "content": "高梁无上源，清泉无下尾。"},
{"title": "相府为裴汉语", "author": "佚名", "dynasty": "隋代", "content": "日下粲烂有裴汉。"},
{"title": "郦道元引语", "author": "佚名", "dynasty": "隋代", "content": "绵洛为没沃。"},
{"title": "乌夜啼 其五", "author": "佚名", "dynasty": "隋代", "content": "乌生如欲飞，飞飞各自去。生离无安心，夜啼至天曙。"},
{"title": "乌夜啼 其三", "author": "佚名", "dynasty": "隋代", "content": "辞家远行去，侬欢独离居。此日无啼音，裂帛作还书。"},
{"title": "柳彧上表引歌谣", "author": "佚名", "dynasty": "隋代", "content": "老禾不早杀，馀种秽良田。"},
{"title": "西魏时童谣", "author": "佚名", "dynasty": "隋代", "content": "獾獾头团圞。河中狗子破尔苑。"},
{"title": "东魏武定末童谣", "author": "佚名", "dynasty": "隋代", "content": "百尺高竿摧折。水底燃灯灯灭。"},
{"title": "高谦之引谚", "author": "佚名", "dynasty": "隋代", "content": "迷而知反。得道未还。"},
{"title": "湘川渔者歌", "author": "佚名", "dynasty": "隋代", "content": "帆随湘转。望衡九面。"},
{"title": "杨衒之引语", "author": "佚名", "dynasty": "隋代", "content": "洛阳男儿急作髻。瑶光寺尼夺作婿。"},
{"title": "清河民为曲堤语", "author": "佚名", "dynasty": "隋代", "content": "宁度江吴会稽。不历成公曲堤。"},
{"title": "琅琊王歌辞 其五", "author": "佚名", "dynasty": "隋代", "content": "长安十二门，光门最妍雅。渭水从垄来，浮游渭桥下。"},
{"title": "乌夜啼 其七", "author": "佚名", "dynasty": "隋代", "content": "远望千里烟，隐当在欢家。欲飞无两翅，当奈独思何。"},
{"title": "时人为阴凤语", "author": "佚名", "dynasty": "隋代", "content": "阴生读书不免痴。不识双凤脱人衣。"},
{"title": "诘汾力微谚", "author": "佚名", "dynasty": "隋代", "content": "诘汾皇帝无妇家。力微皇帝无舅家。"},
{"title": "任昉引古诗论魏武陵", "author": "佚名", "dynasty": "隋代", "content": "石犬不可吠。铜驼徒尔为。"},
{"title": "郦道元引涝滩净滩谚", "author": "佚名", "dynasty": "隋代", "content": "冬涝夏净。断官使命。"},
{"title": "贼为杨津语", "author": "佚名", "dynasty": "隋代", "content": "不畏利槊坚城。惟畏杨公铁星。"},
{"title": "祖珽引魏世谣", "author": "佚名", "dynasty": "隋代", "content": "河南种谷河北生。白杨树头金鸡鸣。"},
{"title": "刘昼引谚", "author": "佚名", "dynasty": "隋代", "content": "力贵突。智贵卒。"},
{"title": "陈宣帝时谣", "author": "佚名", "dynasty": "隋代", "content": "大货六铢钱，叉腰哭天子。"},
{"title": "时人为鲍正语", "author": "佚名", "dynasty": "隋代", "content": "无处不逢鸟噪，无处不逢鲍佐。"},
{"title": "任昉引南海俗谚", "author": "佚名", "dynasty": "隋代", "content": "蛇珠千枚。不及玫瑰。"},
{"title": "时人为阳休之语", "author": "佚名", "dynasty": "隋代", "content": "能赋能诗。阳休之。"},
{"title": "刘炫引谚论政敝", "author": "佚名", "dynasty": "隋代", "content": "老吏抱案死。"},
{"title": "陈人为齐云观歌", "author": "佚名", "dynasty": "隋代", "content": "齐云观。寇来无际畔。"},
{"title": "时人为张氏语", "author": "佚名", "dynasty": "隋代", "content": "充融卷稷，是为四张。"},
{"title": "邺下为陆仲让语", "author": "佚名", "dynasty": "隋代", "content": "讲义两行得中郎。"},
{"title": "古歌", "author": "佚名", "dynasty": "隋代", "content": "边城晏闻汉阳掺。黄尘萧萧白日暗。"},
{"title": "谭公府中为裴镜民语", "author": "佚名", "dynasty": "隋代", "content": "令德日新裴镜民。"},
{"title": "共戏乐 其四", "author": "佚名", "dynasty": "隋代", "content": "观风采乐德化昌。圣皇万寿乐未央。"},
{"title": "北军为韦睿歌", "author": "佚名", "dynasty": "隋代", "content": "不畏萧娘与吕姥。但畏合肥有韦武。"},
{"title": "时人为崔儦李若语", "author": "佚名", "dynasty": "隋代", "content": "京师灼灼。崔儦李若。"},
{"title": "郦道元引古语论南北岈", "author": "佚名", "dynasty": "隋代", "content": "南岈北岈。万有馀家。"},
{"title": "荀伯玉闻青衣小儿语", "author": "佚名", "dynasty": "隋代", "content": "草中肃。九五相追逐。"},
{"title": "任昉引古诗论香泉", "author": "佚名", "dynasty": "隋代", "content": "安得香水泉，濯朗衣上尘。"},
{"title": "杨衒之引京师语", "author": "佚名", "dynasty": "隋代", "content": "白马甜榴。一实直牛。"},
{"title": "贾思协引谚论养牛马", "author": "佚名", "dynasty": "隋代", "content": "羸牛劣马。寒食下。"},
{"title": "柳楷引谣", "author": "佚名", "dynasty": "隋代", "content": "鸾生十子九子瑖。一子不瑖关中乱。"},
{"title": "时人为王延之王僧虔语", "author": "佚名", "dynasty": "隋代", "content": "二王居平。不送不迎。"},
{"title": "时人为刘绘语", "author": "佚名", "dynasty": "隋代", "content": "刘绘贴宅，别开一门。"},
{"title": "时人为桓康语", "author": "佚名", "dynasty": "隋代", "content": "欲侜张。问桓康。"},
{"title": "时人为王谢子弟语", "author": "佚名", "dynasty": "隋代", "content": "谢有览举。王有养炬。"},
{"title": "时人为荀伯玉语", "author": "佚名", "dynasty": "隋代", "content": "十敕五令。不如荀伯玉命。"},
{"title": "时人为丁觇语", "author": "佚名", "dynasty": "隋代", "content": "丁君十纸。不敌王褒数字。"},
{"title": "百姓为公孙轨语", "author": "佚名", "dynasty": "隋代", "content": "驴无强弱，辅脊自壮。"},
{"title": "山阴谣", "author": "佚名", "dynasty": "隋代", "content": "二傅沈刘。不如一丘。"},
{"title": "时人为元颐元钦语", "author": "佚名", "dynasty": "隋代", "content": "皇宗略略。寿安思若。"},
{"title": "鼓山俗语", "author": "佚名", "dynasty": "隋代", "content": "南彭北鼓。相去十五。"},
{"title": "省中为贺琛语", "author": "佚名", "dynasty": "隋代", "content": "上殿不下有贺雅。"},
{"title": "共戏乐 其三", "author": "佚名", "dynasty": "隋代", "content": "长袖翩翩若鸿惊。纤腰袅袅会人情。"},
{"title": "永明初歌", "author": "佚名", "dynasty": "隋代", "content": "白马向城啼，欲得城边草。"},
{"title": "邢峦引俗谚", "author": "佚名", "dynasty": "隋代", "content": "耕则问田奴，绢则问织婢。"},
{"title": "臧质引童谣", "author": "佚名", "dynasty": "隋代", "content": "虏马渡江水，佛狸死卯年。"},
{"title": "泰始中童谣", "author": "佚名", "dynasty": "隋代", "content": "东城出天子。"},
{"title": "时人为张周刘三姓语", "author": "佚名", "dynasty": "隋代", "content": "三人共宅夹清漳。张南周北刘中央。"},
{"title": "京邑为何勖孟灵休语", "author": "佚名", "dynasty": "隋代", "content": "安成食。临汝饰。"},
{"title": "时人为何子朗语 其二", "author": "佚名", "dynasty": "隋代", "content": "人中爽爽何子朗。"},
{"title": "陈太庙舞辞七首 其五 凯容舞", "author": "佚名", "dynasty": "隋代", "content": "肇迹缔基，义标鸿篆。恭惟载德，琼源方阐。享荐三清，筵陈四琏。增我堂构，式敷帝典。"},
{"title": "梁元帝引谚论占雨", "author": "佚名", "dynasty": "隋代", "content": "雨月额千里赤。"},
{"title": "百姓为萧正德父子谣", "author": "佚名", "dynasty": "隋代", "content": "宁逢五虎入市。不欲见临贺父子。"},
{"title": "鸟山童谣", "author": "佚名", "dynasty": "隋代", "content": "鸟山出天子。"},
{"title": "文武舞歌四首 其三 武舞阶步辞", "author": "佚名", "dynasty": "隋代", "content": "大齐统历，天鉴孔昭。金人降泛，火凤来巢。眇均虞德，干戚降苗。夙沙攻主，归我轩朝。礼符揖让，乐契咸韶。蹈扬惟序，律度时调。"},
{"title": "京师为东安斗场二寺僧语", "author": "佚名", "dynasty": "隋代", "content": "斗场禅师窟，东安谈义林。"},
{"title": "陈太庙舞辞七首 其二 凯容舞", "author": "佚名", "dynasty": "隋代", "content": "昭哉上德，浚彼洪源。道光前训，庆流后昆。神猷绵邈，清庙斯存。以享以祀，惟祖惟尊。"},
{"title": "时人为檀道济歌", "author": "佚名", "dynasty": "隋代", "content": "生人作死别，荼毒当奈何。"},
{"title": "时人为丁旿语", "author": "佚名", "dynasty": "隋代", "content": "勿跋扈。付丁旿。"},
{"title": "元会大飨歌十首 其十", "author": "佚名", "dynasty": "隋代", "content": "齐之以礼，相趋帝庭。应规蹈矩，玉色金声。动之以乐，和风四布。龙申凤舞，鸾歌麟步。"},
{"title": "东昏侯时宫中谣", "author": "佚名", "dynasty": "隋代", "content": "赵鬼食鸭肃刂。诸鬼尽著调。"},
{"title": "颜延之引谚", "author": "佚名", "dynasty": "隋代", "content": "富则盛。贫则病。"},
{"title": "颜之推引江南谚论书法", "author": "佚名", "dynasty": "隋代", "content": "尺牍书疏，千里面目。"},
{"title": "齐明堂乐歌十五首 其十三 黑帝歌", "author": "佚名", "dynasty": "隋代", "content": "岁既暮日方驰，灵乘坎德司规。玄云合晦鸟蹊，白灵繁亘天涯。晨晷促夕漏延，太阴极微阳宣。"},
{"title": "享庙乐辞十八首 其十四 文德乐宣政舞", "author": "佚名", "dynasty": "隋代", "content": "圣武丕基，睿文显统。眇哉文启，郁矣天纵。道则人弘，德云迈种。昭冥咸叙，崇深毕综。自中徂外，经朝庇野。政反沦风，威还缺雅。帝作穆穆，格于上下。维享维宗，来鉴来假。"},
{"title": "元嘉末童谣", "author": "佚名", "dynasty": "隋代", "content": "钱唐出天子。"},
{"title": "享庙乐辞十八首 其十八 皇夏", "author": "佚名", "dynasty": "隋代", "content": "礼行斯毕，乐奏以终。受嘏先退，载畅其衷。銮轩循辙，麾旌复路。光景徘徊，弦歌顾慕。灵之相矣，有锡无疆。国图日竞，家历天长。"},
{"title": "清溪谚", "author": "佚名", "dynasty": "隋代", "content": "扬州青。是鬼营。"},
{"title": "陈太庙舞辞七首 其六 景德凯容舞", "author": "佚名", "dynasty": "隋代", "content": "皇祖执德，长发其祥。显仁藏用，怀道韬光。宁斯閟寝，合此萧芗。永昭贻厥，还符剪商。"},
{"title": "隋故太原王夫人墓志铭", "author": "佚名", "dynasty": "隋代", "content": "屹然孤坟，南阜之墩。殒我慈母，苍天不仁。涧水夜流，松烟昼昏。□□涟洏，暮暮晨晨。"},
{"title": "时人为沈麟士语", "author": "佚名", "dynasty": "隋代", "content": "吴差山中有贤士。开门教授居成市。"},
{"title": "时人为萧晃语", "author": "佚名", "dynasty": "隋代", "content": "焕焕萧四伞。"},
{"title": "享庙乐辞十八首 其六 登歌乐", "author": "佚名", "dynasty": "隋代", "content": "太室窅窅，神居宿设。郁鬯惟芬，圭璋惟洁。彝斝应时，龙蒲代用。藉茅无咎，福禄攸降。端感会事，俨思修礼。齐齐勿勿，俄俄济济。"},
{"title": "时人为胡母颢语", "author": "佚名", "dynasty": "隋代", "content": "禾绢闭眼诺。胡母大张橐。"},
{"title": "时人为张氏语", "author": "佚名", "dynasty": "隋代", "content": "宋称敷演，梁则卷充。清虚学尚，种有其风。"},
{"title": "享庙乐辞十八首 其十 始基乐恢祚舞", "author": "佚名", "dynasty": "隋代", "content": "祖德丕显，明哲知几。豹变东国，鹊起西归。礼申官次，命改朝衣。敬思孝享，多福无违。"},
{"title": "享庙乐辞十八首 其九 始基乐恢祚舞", "author": "佚名", "dynasty": "隋代", "content": "显允盛德，隆我前构。瑶源弥泻，琼根愈秀。诞惟有族，丕绪克茂。大业崇新，洪基增旧。"},
{"title": "祀五帝于明堂乐歌十一首 其四 昭夏乐", "author": "佚名", "dynasty": "隋代", "content": "孝享不匮，精洁临年。涤牢洁溢，形色博牷。于以用之，言承歆祀。肃肃威仪，敢不敬止。载饬载省，惟牛惟羊。明神有察，保兹万方。"},
{"title": "鄱阳民为陆襄歌二首 其一", "author": "佚名", "dynasty": "隋代", "content": "鲜于平后善恶分。民无枉赖陆君。"},
{"title": "皇夏", "author": "佚名", "dynasty": "隋代", "content": "礼终三爵，乐奏九成。允也天子，穹壤和平。载色载笑，反寝晏息。一人有祉，百神奉职。"},
{"title": "东阳为释慧约谣", "author": "佚名", "dynasty": "隋代", "content": "少达妙理娄居士。"},
{"title": "大禘圜丘及北郊歌辞十三首 其一 肆夏", "author": "佚名", "dynasty": "隋代", "content": "肇应灵序，奄字黎民。乃朝万国，爰徵百神。只展方望，幽显咸臻。礼崇声协，贽列圭陈。翼差鳞次，端拱垂绅。来趋动色，式赞天人。"},
{"title": "享庙乐辞十八首 其十六 皇夏乐", "author": "佚名", "dynasty": "隋代", "content": "孝心翼翼，率礼兢兢。时洗时荐，或降或升。在堂在户，载湛载凝。多品斯奠，备物修膺。兰芬敬挹，玉俎恭承。受祭之佑，如彼冈陵。"},
{"title": "元会大飨歌十首 其六 肆夏", "author": "佚名", "dynasty": "隋代", "content": "万方咸暨，三揖以申。垂旒冯玉，五瑞交陈。拜稽有章，升降有节。圣皇负扆，虞唐比烈。"},
{"title": "元会大飨歌十首 其九", "author": "佚名", "dynasty": "隋代", "content": "天覆地载，成以四时。惟皇是则，比大于兹。群星拱极，众川赴海。万寓骏奔，一朝咸在。"},
{"title": "刘敬叔引诗", "author": "佚名", "dynasty": "隋代", "content": "鸡山别飞响，雉涧和清音。"},
{"title": "享庙乐辞十八首 其十一 始基乐恢祚舞", "author": "佚名", "dynasty": "隋代", "content": "兆灵有业，潜德无声。韬光戢耀，贯幽洞冥。道弘舒卷，施博藏行。缅追岁事，夜遽不宁。"},
{"title": "享庙乐辞十八首 其八 始基乐恢祚舞", "author": "佚名", "dynasty": "隋代", "content": "克明克俊，祖武惟昌。业弘营土，声被海方。有流厥德，终耀其光。明神幽赞，景祚攸长。"},
{"title": "民间为奚显度谣", "author": "佚名", "dynasty": "隋代", "content": "宁得建康压额。不能受奚度拍。"},
{"title": "大禘圜丘及北郊歌辞十三首 其四 昭夏乐", "author": "佚名", "dynasty": "隋代", "content": "展礼上月，肃事应时。茧栗为用，交畅有期。弓矢斯发，瓮簝将事。圆神致祀，率由先志。和以銮刀，臭以血膋。至哉敬矣，厥义孔高。"},
{"title": "河北民为裴侠歌", "author": "佚名", "dynasty": "隋代", "content": "肥鲜不食，丁庸不取。裴公贞惠，为世规矩。"},
{"title": "元会大飨歌十首 其五 皇夏", "author": "佚名", "dynasty": "隋代", "content": "皇运应箓，廓定区寓。受终以文，构业以武。尧昔命舜，舜亦命禹。大人驭历，重规沓矩。钦明在上，昭纳八夤。从灵体极，诞圣穷神。化生群品，陶育烝人。展礼肆乐，协此元春。"},
{"title": "大禘圜丘及北郊歌辞十三首 其六 皇夏乐", "author": "佚名", "dynasty": "隋代", "content": "紫坛云暧，绀幄霞褰。我其陟止，载致其虔。百灵竦听，万国咸仰。人神咫尺，玄应肸蚃。"},
{"title": "齐明堂乐歌十五首 其八 凯容宣烈乐", "author": "佚名", "dynasty": "隋代", "content": "酾醴具登，嘉佾咸荐。飨洽佾陈，礼周乐遍。祝辞罢裸，序容辍县。跸动端庭，銮回严殿。神仪驻景，华汉高虚。作灵案卫，三只解途。翠盖澄耀，罼帟凝宸。玉镳息节，金辂怀音。戒佾达孝，底心肃感。追凭皇鉴，思承渊范。神锡懋祉，四纬昭明。仰福帝徽，俯齐庶生。"},
{"title": "大禘圜丘及北郊歌辞十三首 其五 皇夏乐", "author": "佚名", "dynasty": "隋代", "content": "帝敬昭宣，皇诚萧致。玉帛齐轨，屏摄咸次。三垓上列，四陛旁升。龙陈万骑，凤动千乘。神仪天蔼，睟容离曜。金根停轸，奉光先导。"},
{"title": "齐前后舞歌二首 其二 后舞阶步歌", "author": "佚名", "dynasty": "隋代", "content": "皇皇我后，绍业盛明。涤拂除秽，宇宙载清。允执中和，以莅苍生。玄化远被，兆世轨形。何以崇德，乃作九成。妍步恂恂，雅曲芬馨。八风清鼓，应以祥祯。泽浩天下，功齐百灵。"},
{"title": "享庙乐辞十八首 其二 高明登歌乐", "author": "佚名", "dynasty": "隋代", "content": "日卜惟吉，辰择其良。奕奕清庙，黼黻周张。大吕为角，应钟为羽。路鼗阴竹，德歌昭舞。祀事孔明，百神允穆。神心乃顾，保兹介福。"},
{"title": "享庙乐辞十八首 其一 肆夏乐", "author": "佚名", "dynasty": "隋代", "content": "霜凄雨畅，烝哉帝心。有敬哉祀，肃事惟歆。昭昭车服，济济衣簪。鞠躬贡酎，磬折奉琛。差以五列，和以八音。式祗王度，如玉如金。"},
{"title": "元会大飨歌十首 其三 皇夏", "author": "佚名", "dynasty": "隋代", "content": "天子南面，乾覆离明。三千咸列，万国填并。犹从禹会，如次汤庭。奉兹一德，上下和平。"},
{"title": "大禘圜丘及北郊歌辞十三首 其八 高明乐", "author": "佚名", "dynasty": "隋代", "content": "自天子之，会昌神道。丘陵肃事，克光天保。九关洞开，百灵环列。八樽呈备，五声投节。"},
{"title": "元会大飨歌十首 其一 肆夏", "author": "佚名", "dynasty": "隋代", "content": "昊苍眷命，兴王统天。业高帝始，道貌皇先。礼成化穆，乐合风宣。宾朝荒夏，对扬穹玄。"},
{"title": "齐明堂乐歌十五首 其七 登歌", "author": "佚名", "dynasty": "隋代", "content": "雍台辨朔，泽宫选辰。絜火宫炤，明水朝陈。六瑚贲室，八羽华庭。昭事先圣，怀濡上灵。肆夏式敬，升歌发德。永固洪基，以绥万国。"},
{"title": "祀五帝于明堂乐歌十一首 其八 高明乐", "author": "佚名", "dynasty": "隋代", "content": "帝精来降，应我明德。礼殚义展，流祉邦国。既受多祉，实资孝敬。祀谒其诚，荷天休命。"},
{"title": "享庙乐辞十八首 其四 昭夏乐", "author": "佚名", "dynasty": "隋代", "content": "缅彼遐慨，悠然永思。留连七享，缠绵四时。神升魄沈，靡闻靡见。阴阳载俟，臭声兼荐。祖考其鉴，言萃王休。降神敷锡，百福是由。"},
{"title": "陈太庙舞辞七首 其七 武德舞", "author": "佚名", "dynasty": "隋代", "content": "烝哉圣祖，抚运升离。道周运纬，功格玄只。方轩迈扈，比舜陵妫。缉熙是咏，钦明在斯。云雷遘屯，图南共举。大定扬越，震威衡楚。四奥宅心，九畴还叙。景星出翼，非云入吕。德畅容辞，庆昭羽缀。于穆清庙，载扬徽烈。嘉玉既陈，丰盛斯洁。是将是享，鸿猷无绝。"},
{"title": "元会大飨歌十首 其八 登歌三曲", "author": "佚名", "dynasty": "隋代", "content": "大齐统历，道化光明。马图呈宝，龟箓告灵。百蛮非众，八荒非逖。同作尧人，俱包禹迹。"},
{"title": "前陈散骑侍郎刘府君墓铭并序", "author": "佚名", "dynasty": "隋代", "content": "羡乎元族，厥裔彭徐。膺灵裔业，秉玺神书。传符永代，独擅邦除。先根氓主，末叶斯□。可伤黔□，□愧皇墟。古今乃异，盈长空无。瑞□上纪，凡挟嚣愚。昔食九土，昔食九士。令□□□，所莅唯守。所宰唯令，五等相仍，无期九命。钦咨散骑，水洁璆辉。州里崇仁，朝敦君子。德俦菹溺，行侪□李。文秀长卿，武该樊杞。献秩孔臧，林茅悊士。天禄阡沦，归□窀里。岁月久长，靡言回纪。"},
{"title": "元会大飨歌十首 其四 皇夏", "author": "佚名", "dynasty": "隋代", "content": "我应天历，四海为家。协同内外，混一戎华。鹤盖龙马，风乘云车。夏章夷服，其会如麻。九宾有仪，八音有节。肃肃于位，饮和在列。四序氤氲，三光昭晰。君哉大矣，轩唐比辙。"},
{"title": "享庙乐辞十八首 其五 皇夏乐", "author": "佚名", "dynasty": "隋代", "content": "齐居严严，夙驾层闱。车辂垂彩，旒衮腾辉。耸诚载仰，翘心有慕。洞洞自形，斤斤表步。閟宫有邃，神道依稀。孝心缅邈，爰属爰依。"},
{"title": "陈太庙舞辞七首 其三 凯容舞", "author": "佚名", "dynasty": "隋代", "content": "选辰崇飨，饰礼严敬。靡爱牲牢，兼馨粢盛。明明烈祖，龙光远映。肇我王风，形斯舞咏。"},
{"title": "享庙乐辞十八首 其十四 文德乐宣政舞", "author": "佚名", "dynasty": "隋代", "content": "圣武丕基，睿文显统。眇哉神启，郁矣天纵。道则人弘，德云迈种。昭冥咸叙，崇深毕综。自中徂外，经朝庇野。政反沦风，威还缺雅。帝作穆穆，格于上下。维享维宗，来鉴来假。"},
{"title": "齐南郊光章十三首 其十二 昭远乐", "author": "佚名", "dynasty": "隋代", "content": "天以德降，地以礼报。牲尊俯陈，柴币仰燎。事展司采，敬达瑄芗。烟贽青昊，震飏紫场。陈馨示策，肃志宗禋。礼非物备，福唯诚陈。"},
{"title": "齐南郊光章十三首 其四 昭夏乐", "author": "佚名", "dynasty": "隋代", "content": "惟圣飨帝，惟孝飨亲。礼行宗祀，敬达郊禋。金枝中树，广乐四陈。月御案节，星驱扶轮。遥光远驾，曜曜振振。告成大报，受厘元神。"},
{"title": "祀五帝于明堂乐歌十一首 其一 肆夏乐", "author": "佚名", "dynasty": "隋代", "content": "国际崇祀，严恭有闻。荒华胥暨，乐我大君。冕瑞有列，禽帛载叙。群后师师，威仪容与。执礼辨物，司乐考章。率由靡坠，休有烈光。"},
{"title": "齐南郊光章十三首 其三 嘉荐乐", "author": "佚名", "dynasty": "隋代", "content": "我恭我享，惟孟之春。以孝以敬，立我烝民。青坛奄霭，翠幕端凝。嘉俎重荐，兼籍再升。设业设虡，展容玉庭。肇禋配祀，克对上灵。"},
{"title": "享庙乐辞十八首 其十三 武德乐昭烈舞", "author": "佚名", "dynasty": "隋代", "content": "天造草昧，时难纠纷。孰拯斯溺，靡救其焚。大人利见，纬武经文。顾指维极，吐吸风云。开天辟地，峻岳夷海。冥工掩迹，上德不宰。神心有应，龙化无待。义征九服，仁兵告凯。上平下成，靡或不宁。匪王伊帝，偶极崇灵。享亲则孝，洁祀惟诚。礼备乐序，肃赞神明。"},
{"title": "元会大飨歌十首 其四 皇夏", "author": "佚名", "dynasty": "隋代", "content": "我应天历，四海为家。协同海外，混一戎华。鹤盖龙马，风乘云车。夏章夷服，其会如麻。九宾有仪，八音有节。肃肃于位，饮和在列。四序氤氲，三光昭晰。君哉大矣，轩唐比辙。"},
{"title": "齐北郊乐歌六首 其四 昭德凯容乐", "author": "佚名", "dynasty": "隋代", "content": "庆图浚邈，蕴祥秘瑶。伣天炳月，嫔光紫霄。邦化灵懋，阃则风调。俪德方仪，徽载以昭。"},
{"title": "齐前后舞歌二首 其一 前舞阶步歌", "author": "佚名", "dynasty": "隋代", "content": "天挺圣哲，三方维纲。川岳伊宁，七曜重光。茂育万物，众庶咸康。道用潜通，仁施遐扬。德厚坤极，功高昊苍。舞象盛容，德以歌章。八音既节，龙跃凤翔。皇基永树，二仪等长。"},
{"title": "元会大飨歌十首 其二 皇夏", "author": "佚名", "dynasty": "隋代", "content": "夏正肇旦，周物充庭。具僚在位，俯伏无声。大君穆穆，宸仪动睟。日煦天回，万灵胥萃。"},
{"title": "贾思协引谚论种谷树木", "author": "佚名", "dynasty": "隋代", "content": "一年之计，莫如种谷。十年之计，莫如树木。"},
{"title": "宋宗庙登歌八首 其五 东安府君歌", "author": "佚名", "dynasty": "隋代", "content": "铄矣皇祖，帝度其心。永言配命，播兹徽音。思我茂猷，如玉如金。骏奔在陛，是鉴是歆。"},
{"title": "祠洛水歌", "author": "佚名", "dynasty": "隋代", "content": "洛阳之水，其色苍苍。祠祭大泽，倏忽南临。洛滨醊祷，色连三光。"},
{"title": "陇头流水歌", "author": "佚名", "dynasty": "隋代", "content": "手攀弱枝。足逾弱泥。"},
{"title": "齐北郊乐歌六首 其六 隶幽乐", "author": "佚名", "dynasty": "隋代", "content": "后皇嘉庆，定祗玄畤。承帝休图，祗敷灵祉。篚幂周序，轩朱凝会。牲币芬坛，精明伫盖。调川瑞昌，警岳祥泰。"},
{"title": "作蚕丝 其四", "author": "佚名", "dynasty": "隋代", "content": "素丝非常质，屈折成绮罗。敢辞机杼劳，但恐花色多。"},
{"title": "黄督 其一", "author": "佚名", "dynasty": "隋代", "content": "乔客他乡人，三春不得归。愿看杨柳树，已复藏班鵻。"},
{"title": "齐明堂乐歌十五首 其二", "author": "佚名", "dynasty": "隋代", "content": "尊事威仪，辉容昭序。迅恭明神，絜盛牲俎。肃肃严宫，蔼蔼崇基。皇灵降止，百祗具司。戒诚望夜，端烈承朝。依微昭旦，物色轻宵。"},
{"title": "陈初童谣", "author": "佚名", "dynasty": "隋代", "content": "黄斑青骢马，发自寿阳涘。来时冬气末，去日春风始。"},
{"title": "大禘圜丘及北郊歌辞十三首 其一 肆夏", "author": "佚名", "dynasty": "隋代", "content": "肇应灵序，奄字黎民。乃朝字国，爰徵百神。只展方望，幽显咸臻。礼崇声协，贽列圭陈。翼差鳞次，端拱垂绅。来趋动色，式赞天人。"},
{"title": "齐明堂乐歌十五首 其二", "author": "佚名", "dynasty": "隋代", "content": "尊事威仪，辉容昭序。迅恭容神，絜盛牲俎。肃肃严宫，蔼蔼崇基。皇灵降止，百祗具司。戒诚望夜，端烈承朝。依微昭旦，物色轻宵。"},
{"title": "宋宗庙登歌八首 其八 七庙享神歌", "author": "佚名", "dynasty": "隋代", "content": "奕奕寝庙，奉璋在庭。笙龠既列，牺象既盈。黍稷匪芳，明祀惟馨。乐具礼充，洁羞荐诚。神之格思，介以休祯。济济群辟，永观厥成。"},
{"title": "陇头流水歌 其二", "author": "佚名", "dynasty": "隋代", "content": "西上陇阪，羊肠九回。山高谷深，不觉脚酸。"},
{"title": "宋宗庙登歌八首 其二 相国掾府君歌", "author": "佚名", "dynasty": "隋代", "content": "乃立清庙，清庙肃肃。乃备礼容，礼容穆穆。显允皇祖，昭是嗣服。锡兹繁祉，聿怀多福。"},
{"title": "陇头流水歌", "author": "佚名", "dynasty": "隋代", "content": "陇头流水，流离西下。念吾一身，飘然旷野。"},
{"title": "河东民为元淑谣", "author": "佚名", "dynasty": "隋代", "content": "泰州河东，杼柚代舂。元公至止，田畴始理。"},
{"title": "长松标", "author": "佚名", "dynasty": "隋代", "content": "落落千丈松，昼夜对长风。岁暮霜雪时，寒苦与谁双。"},
{"title": "祀五帝于明堂乐歌十一首 其六 皇夏乐", "author": "佚名", "dynasty": "隋代", "content": "象乾上构，仪坤下基。集灵崇祖，永言孝思。室陈簋豆，庭罗悬佾。夙夜畏威，保兹贞吉。舞贵其夜，歌重其升。降斯百禄，惟飨惟应。"},
{"title": "玄卿镜铭", "author": "佚名", "dynasty": "隋代", "content": "日初升，月初盈。纤翳不生，肖兹万形。是曰撄宁，莹虚太清。"},
{"title": "齐南郊光章十三首 其六 登歌", "author": "佚名", "dynasty": "隋代", "content": "报惟事天，祭实尊灵。史正嘉兆，神宅崇祯。五畤昭鬯，六宗彝序。介丘望尘，皇轩肃举。"},
{"title": "宋宗庙登歌八首 其一 北平府君歌", "author": "佚名", "dynasty": "隋代", "content": "绵绵遐绪，明昭载融。汉德未远，尧有遗风。于穆皇祖，永世克隆。本支惟庆，贻厥靡穷。"},
{"title": "碧落空歌", "author": "佚名", "dynasty": "隋代", "content": "妙哉元始道，大梵敷真文。上开龙汉劫，焕烂光彩分。三十二天书，五老赤字传。垂慈度生死，郁勃吐祥云。中有长命诀，植芽炼飞仙。开函发玄奥，稽首生精勤。仰思高灵降，乘气归三清。"},
{"title": "时人为保妥萧慎语", "author": "佚名", "dynasty": "隋代", "content": "世有两隽。白杨何妥。青杨萧慎。"},
{"title": "大禘圜丘及北郊歌辞十三首 其九 武德乐", "author": "佚名", "dynasty": "隋代", "content": "配神登圣，主极尊灵。敬宣昭烛，咸达窅冥。礼弘化定，乐赞功成。穰穰介福，下被群生。"},
{"title": "西平乐", "author": "佚名", "dynasty": "隋代", "content": "我情与欢情，二情感苍天。形虽胡越隔，神交中夜间。"},
{"title": "齐南郊光章十三首 其八 武德宣烈乐", "author": "佚名", "dynasty": "隋代", "content": "功烛上宙，德耀中天。风移九域，礼饰八埏。四灵晨炳，五纬宵明。膺历缔运，道茂前声。"},
{"title": "陈初童谣", "author": "佚名", "dynasty": "隋代", "content": "日西夜乌飞。拔剑倚梁柱。归去来。归山下。"},
{"title": "寻阳乐", "author": "佚名", "dynasty": "隋代", "content": "鸡亭故侬去，九里新侬还。送一却迎两，无有暂时闲。"},
{"title": "齐北郊乐歌六首 其二 登歌", "author": "佚名", "dynasty": "隋代", "content": "伫灵敬享，禋肃彝文。县动声仪，荐絜牲芬。阴祇以贶，昭祀式庆。九服熙度，六农祥正。"},
{"title": "齐北郊乐歌六首 其一 昭夏乐谢超", "author": "佚名", "dynasty": "隋代", "content": "诏礼崇营，敬飨玄畤。灵正丹帷，月肃紫墀。展荐登华，风县凝锵。神惟戾止，郁葆遥庄。昭望岁芬，环游辰太。穆哉尚礼，横光秉蔼。"},
{"title": "步虚辞十首 其九", "author": "佚名", "dynasty": "隋代", "content": "天真帝一宫，蔼蔼冠耀灵。流焕法轮网，旋空入无形。虚皇拊云璈，众真诵洞经。高仙凛手赞，弥劫保利贞。"},
{"title": "宋宗庙登歌八首 其七 高祖武皇帝歌", "author": "佚名", "dynasty": "隋代", "content": "惟天有命，眷求上哲。赫矣圣武，抚运桓扰。功并敷土，道均汝坟。止戈曰武，经纬称文。鸟龙失纪，云火代名。受终改物，作我宋京。至道惟王，大业有劭。降德兆民，升歌清庙。"},
{"title": "黑帝歌", "author": "佚名", "dynasty": "隋代", "content": "无质统有物，渊兮上帝心。不启不发道，蕴妙化机深。恐尔漏未尽，阴想忽侵淫。转轮无涯波，苦道相迷寻。万年常谨约，一旦自湮沉。无冲落鬼境，殃遣不可任。"},
{"title": "地驱乐歌", "author": "佚名", "dynasty": "隋代", "content": "青青黄黄，雀石颓唐。槌杀野牛，押杀野羊。"},
{"title": "齐南郊光章十三首 其二 引牲乐", "author": "佚名", "dynasty": "隋代", "content": "皇乎敬矣，恭事上灵。昭教国祀，肃肃明明。有牲有涤，有洁在俎。以荐王衷，以答神祜。陟配在京，降德在民。奔精望夜，高燎伫晨。"},
{"title": "食举乐十曲", "author": "佚名", "dynasty": "隋代", "content": "两仪分，牧以君。陶有象，化无垠。大齐德，邈谁群。超凤火，冠龙云。露以洁，风以薰。荣光至，气氤氲。"},
{"title": "大禘圜丘及北郊歌辞十三首 其七 高明乐", "author": "佚名", "dynasty": "隋代", "content": "上下眷，旁午从。爵以质，献以恭。咸斯畅，乐唯雍。孝敬阐，临万邦。"},
{"title": "祀五帝于明堂乐歌十一首 其十 高明乐", "author": "佚名", "dynasty": "隋代", "content": "青阳奏，发朱明。歌西皓，唱玄冥。大礼罄，广乐成。神心怿，将远征。饰龙驾，矫凤旌。指阊阖，憩层城。出温谷，迈炎庭。跨西汜，过北溟。忽万亿，耀光精。比电骛，与雷行。嗟皇道，怀万灵。固王业，震天声。"},
{"title": "祀五帝于明堂乐歌十一首 其二 高明乐", "author": "佚名", "dynasty": "隋代", "content": "祖德光，国图昌。祗上帝，礼四方。辟紫宫，动华阙。龙虎奋，风云发。飞朱雀，从玄武。携日月，带雷雨。耀宇内，溢区中。眷帝道，感皇风。帝道康，皇风扇。粢盛列，椒醑荐。神且宁，会五精。归福禄，幸闾亭。"},
{"title": "步虚辞十首 其六", "author": "佚名", "dynasty": "隋代", "content": "大道师玄寂，升仙友无英。公子度灵符，太一奉洞章。舍利曜金姿，龙驾欻来迎。天尊盻云舆，飘飘乘虚翔。香花若飞雪，纷蔼茂玄梁。头脑礼金阙，携手邀玉京。"},
{"title": "作蚕丝 其一", "author": "佚名", "dynasty": "隋代", "content": "柔桑感阳风，阿娜婴兰妇。垂条付绿叶，委体看女手。"},
{"title": "时人为宋游道陆操语", "author": "佚名", "dynasty": "隋代", "content": "游道狝猴面。陆操科斗形。意识不关貌。何谓丑者必无情。"},
{"title": "齐南郊光章十三首 其五 永至乐", "author": "佚名", "dynasty": "隋代", "content": "紫坛望灵，翠幕伫神。率天奉贽，罄地来宾。神贶并介，泯祗合祉。恭昭鉴享，肃光孝祀。威蔼四灵，洞曜三光。皇德全被，大礼流昌。"},
{"title": "兖州民为郑氏父子歌", "author": "佚名", "dynasty": "隋代", "content": "大郑公。小郑公。相去五十载。风教尚犹同。"},
{"title": "老君十六变词 其十八", "author": "佚名", "dynasty": "隋代", "content": "六百岁之时。一一以去二一归。城郭如故时人非。观者众多知我谁。死生各异令人悲。何不学道一欲衰。踟蹰西北长吁谁。伊耶乐生治太微。"},
{"title": "三徒五苦辞 其六", "author": "佚名", "dynasty": "隋代", "content": "人命以消尽，亦犹膏中火。四大暂相寓，五物权时假。盛年当勤学，趣求存告我。福尽身神散，冥冥地狱下。上圣畏是故，寻道度斯福。"},
{"title": "杨子术引谣言", "author": "佚名", "dynasty": "隋代", "content": "卢十六。稚十四。犍子拍头三十二。"},
{"title": "武成殂后谣", "author": "佚名", "dynasty": "隋代", "content": "千钱买果园，中有芙蓉树。破家不分明，莲子随它去。"},
{"title": "五郊乐歌五首 其三 黄帝高明乐", "author": "佚名", "dynasty": "隋代", "content": "居中匝五运，乘衡毕四时。含养滋群物，协德固皇基。啴缓契王风，持载符君德。良辰动灵驾，承祀昌邦国。"},
{"title": "徐之范引童谣", "author": "佚名", "dynasty": "隋代", "content": "周里跂求伽。豹祠嫁石婆。斩冢作媒人。唯得一量紫綖靴。"},
{"title": "金章太守章", "author": "佚名", "dynasty": "隋代", "content": "大魔乘空发，万精骇神庭。托化谣歌章，随变入无名。嚣气何纷纷，秽道当涂生。云中舍朱宫，北帝踊神兵。鼓洋自知道，玄运来相征。上景御飞辔，迅驾检云营。促校北帝录，收执群魔名。豁落张天罗，放威掷流铃。金真辅空洞，玉光焕八冥。金玄守上宫，神虎戮天精。剪灭万妖气，亿亿悉齐平。上承九天信，啸命靡不倾。招真究三洞，慧诵朗自清。八道望玄■，七转纬天经。混合第一真，拔度七祖程。消灭五苦根，反魂更受荣。金光曜寂室，神仙自然生。香华散玉宇，烟气彻玉京。帝遣徘徊辇，三元降绿軿。迅驾腾九玄，朝我玉皇庭。"},
{"title": "释慧通引谚", "author": "佚名", "dynasty": "隋代", "content": "指南为北，自谓不惑。指西为东，自谓不蒙。"},
{"title": "斛律丰乐歌", "author": "佚名", "dynasty": "隋代", "content": "朝亦饮酒醉。暮亦饮酒醉。日日饮酒醉。国计无取次。"},
{"title": "孝昭时童谣", "author": "佚名", "dynasty": "隋代", "content": "中兴寺内白凫翁。四方侧听声雍雍。道人闻之夜打钟。"},
{"title": "宋泰始歌舞曲十二首 其六 明德颂", "author": "佚名", "dynasty": "隋代", "content": "明德孚教，幽苻丽纪。山鼎见奇，醴液涵祉。鹓雏耀仪，驺虞游趾。福延亿祚，庆流万祀。"},
{"title": "济北民为崔伯谦歌", "author": "佚名", "dynasty": "隋代", "content": "崔府君。能治政。易鞭鞭。布威德。民无争。"},
{"title": "老君十六变词 其十五", "author": "佚名", "dynasty": "隋代", "content": "十五变之时。西向教化到罽宾。胡国相厘还迦夷。侵境暴耗买育人。男子守塞忧婆夷。吾入国中作善词。说化男子受三归。渐渐诱进说法轮。剔其须发作道人。阳为和上阴阿尼。假作父母度僧尼。师徒相度理无私。迁神涅槃归紫微。四镇安穆和我神。胡人思念长吁啼。铸作金像法我形。三时入礼求长生。寂寂寞寞不应人。低头视地仰看天。大圣正真何时还。"},
{"title": "武平中童谣", "author": "佚名", "dynasty": "隋代", "content": "和士开。七月三十日。将你向南台。"},
{"title": "第三无色界魔王歌", "author": "佚名", "dynasty": "隋代", "content": "三界之上眇眇大罗。上无色根云层峨峨。唯有元始浩劫之象。部制我界统乘玄都。有过我界身入玉虚。我位上王匡御众魔。空中万变秽气纷葩。保真者少迷惑者多。仙道难固鬼道易邪。人道者心谅不由他。仙道贵实人道贵华。尔不乐仙道。三界那得过。其欲转五道。我当复奈何。"},
{"title": "曲严祖珽为斛律光造谣二首 其二", "author": "佚名", "dynasty": "隋代", "content": "高山不推自崩。槲木不扶自竖。盲老公背上下大斧。饶舌老母不得语。"},
{"title": "祀五帝于明堂乐歌十一首 其七 高明乐", "author": "佚名", "dynasty": "隋代", "content": "度几筵，辟牖户。礼上帝，感皇祖。酌惟絜，涤以清。荐心款，达神明。"},
{"title": "废帝时童谣三首 其三", "author": "佚名", "dynasty": "隋代", "content": "阿𡡉姑。祸也。道人姑夫。死也。"},
{"title": "老君十六变词 其三", "author": "佚名", "dynasty": "隋代", "content": "三变之时。变形易体在北方。出胎堕地能居床。合口诵经声琅琅。额上三午十二行。两手不门把文章。配名天地厚阴阳。从石入金快翱翔。"},
{"title": "老君十六变词 其十二", "author": "佚名", "dynasty": "隋代", "content": "十二变之时。生在西南在黄昏。时人厌贱还𠈣身。善权方略更受新。寄胎托俗蟒蛇身。胎中诵经不遇人。左胁而出不由关。堕地七步杂秽间。九龙洗浴人不闻。国王欢喜立东宫。与迎新妇守衢夷。八百伎女营乐身。八研四升不破禅。破散库藏施贫人。道十八人诣宫门。贾作大丑婆罗门。借问太子何时还。王心不语动王情。骑王白象触王瞋。先师知意不与言。𡒨著擅特在丘。投身饿虎求道门。变为白狗数百身。稽骨须弥示后人。传语后学须精勤。莫贪秽辱丧子身。沉累六趣更生难。不信我语至时看。"},
{"title": "步虚辞十首 其二", "author": "佚名", "dynasty": "隋代", "content": "旋行蹑云纲，乘虚步玄纪。吟咏帝一尊，百关自调理。俯命八海童，仰携高仙子。诸天散香华，翛然灵风起。宿愿定命根，故致高标拟。欢乐太上前，万劫犹未始。"},
{"title": "三徒五苦辞 其一", "author": "佚名", "dynasty": "隋代", "content": "三才及万物，倚伏各有龄。终始待劫数，福尽天地倾。往反于五道，苦哉更死生。辗转三徒中，去来与祸并。"},
{"title": "尹喜哀叹五首 其三", "author": "佚名", "dynasty": "隋代", "content": "昔往学道时，登岳历高冈。动见百丈谷，赫赤道里长。有无极神气，何以到西方。元以度赤谷，垂泪数千行。自念宿罪重，五内心摧伤。"},
{"title": "食举乐十曲 其十", "author": "佚名", "dynasty": "隋代", "content": "形以厝，颂声扬。皇情邈，眷汾襄。岱山高，配林壮。亭亭耸，云云望。旆葳蕤，驾骙骙。刊金阙，奠玉龟。"},
{"title": "步虚辞十首 其一", "author": "佚名", "dynasty": "隋代", "content": "稽首礼太上，烧香归虚无。流明随我回，法轮亦三周。玄愿四大兴，灵庆及王侯。七祖生天堂，煌煌曜景敷。啸歌观大漠，天乐适我娱。斋馨无上德，下仙不与俦。妙想明玄觉，诜诜乘虚游。"},
{"title": "步虚辞十首 其七", "author": "佚名", "dynasty": "隋代", "content": "骞树圆景园。焕烂七宝林。夭兽三百名。师子巨万寻。飞龙踯躅吟。神凤应节鸣。灵风扇奇华。清香散人衿，自无高仙才。焉能耽此心。"},
{"title": "陈初童谣", "author": "佚名", "dynasty": "隋代", "content": "御路种竹筱，萧萧已复起。合盘贮蓬块，无复扬尘已。"},
{"title": "老君十六变词 其七", "author": "佚名", "dynasty": "隋代", "content": "七变之时。生在北方在海嵎。出胎堕地声由由。好喜歌舞无忧愁。造作音乐作箜篌。万帝来请用解忧。黄河为路行竟头。一身涉世快游游。"},
{"title": "老君十六变词 其十七", "author": "佚名", "dynasty": "隋代", "content": "五百岁之时。乘龙驾虎道得昌。汉地广大历记长。三十六人计弟兄。超度北阙云中翔。新卢酒出俱行尝。娥媚出边作细昌。当此之时乐未央。伊耶乐生寿命长。"},
{"title": "三徒五苦辞 其五", "author": "佚名", "dynasty": "隋代", "content": "宿命有信然，弱丧谓之无。皆欲眼前见，过目即言悠。大贤明道教，惨戚悯顽夫。依依念子苦，勤勤令我忧。"},
{"title": "太上皇老君哀歌七首 其二", "author": "佚名", "dynasty": "隋代", "content": "吾哀世愚民，不信冥中神。恃力害良善，不避贤行人。驰马骋东西，自谓常无前。善恶毕有报，业缘须臾间。神明在上见，遣使直往牵。从上头底收，系著天牢门。五毒更㸦加，恶神来克侵。口吟不能言，妻子呼仓天。莫怨神不佑，由子行不仁。"},
{"title": "尹喜哀叹五首 其二", "author": "佚名", "dynasty": "隋代", "content": "我昔上九天，下向视玄冥。但见飞仙士，列翼影清天。朝宗九天主，太上皇老君。涤荡六府中，受读仙圣文。王乔得圣道，游行五岳间。服气食玉英，受命与天并。"},
{"title": "洛中童谣二首 其一", "author": "佚名", "dynasty": "隋代", "content": "三月末。四月初。杨灰簸土觅真珠。"},
{"title": "时人为上高里歌", "author": "佚名", "dynasty": "隋代", "content": "洛阳城北上高里。殷之顽民昔所止。今日百姓造瓮子。人皆弃去住者耻。"},
{"title": "老君十六变词 其十一", "author": "佚名", "dynasty": "隋代", "content": "十一变之时。生在南方阎浮地。造作天地有作为。化生万物由婴儿。阴阳相对共相随。众生禀气各自为。番息众多满地池。生活自卫由乘靡。劫数灭尽一时亏。洪水滔天到月支。选擢种民留伏羲。思之念之立僧秪。唯有大圣共相知。"},
{"title": "步虚辞十首 其四", "author": "佚名", "dynasty": "隋代", "content": "俯仰存太上，华景秀丹田。左顾提郁仪，右盼携结璘。六度冠梵行，道德随日新。宿命积福应，闻经若玉亲。天挺超世才，乐诵希微篇。冲虚太和气，吐纳流霞津。胎息静百关，寥寥究三便。泥丸洞明景，遂成金华仙。魔王教授事，故能朝诸天。皆从斋戒起，累功结宿缘。飞行凌太虚，提携高上人。"},
{"title": "黄帝歌", "author": "佚名", "dynasty": "隋代", "content": "黄天拱中宸，控驾玉化根。翘机贯亿历，洞朗辟四门。大有混皇真，糺制星宿魂。非帝道不运，有方赖之存。威忿即霜秋，和预为阳春。生成握元纪，仰荷戴无垠。"},
{"title": "老君十六变词 其十四", "author": "佚名", "dynasty": "隋代", "content": "十四变之时。变形易像在金卫。沙门闱城说经偈。至著罪人未可济。胡人闻之心恐怪。将从群党来朝拜。叩头悔过求受戒。克肌克骨誓不退。烧指练臂自盟誓。男不妻娶坐思禅。死为尸陁喂鹰鹯。迁神涅槃舍利弗。骨得八百升散诸国。如此迁达离烦欲。苦身求道立可得。"},
{"title": "邯郸郭公歌", "author": "佚名", "dynasty": "隋代", "content": "邯郸郭公九十九。技两渐尽入滕口。大儿缘高冈。雉子东南走。不信吾言时。当看岁在酉。"},
{"title": "太上皇老君哀歌七首 其一", "author": "佚名", "dynasty": "隋代", "content": "三十六宫主。太上皇老君。哀悯下世士。垂神教世贤。子欲修冥福。先当体窈冥。生时得尊贵。不如过去荣。仙驾龙车。迎子游清天。上登金楼殿。坐卧虚空间。行则飞仙从。威仪上柱天。朝登天东头。暮到于天西。戏乐九天外。纵意极周旋。驱使役百鬼。总统于万金。"},
{"title": "化胡歌七首 其三", "author": "佚名", "dynasty": "隋代", "content": "我昔西化时。登上华狱山。北向视玄冥。秦川荡然平。汉少杂类多。不信至真言。吾后千馀年。白骨如丘山。尸骸路草野。流血成洪渊。不忍见子苦。故作大秦吟。哀叹二十颂。以示通中贤。见机降时世。不值苦以辛。"},
{"title": "老君十六变词 其五", "author": "佚名", "dynasty": "隋代", "content": "五变之时。生在中都在洛川。嵩高少室岭岑颠。中央修福十万年。教授仙人数万千。齐得升天入青云。降鉴周室八百年。运终数尽向罽宾。化胡成佛还东秦。敷杨道教整天文。"},
{"title": "老君十六变词 其八", "author": "佚名", "dynasty": "隋代", "content": "八变之时。生在东北在艮地。图尽天地我次比。白衣居士维靡诘。欲结坐禅须谙气。通畅经书有舍利。见吾相好须信企。感子单诚不延次。齐得升天不堕地。"},
{"title": "老君十六变词 其十三", "author": "佚名", "dynasty": "隋代", "content": "十三变之时。变形易体在罽宾。从天而下无根元。号作弥勒金刚身。胡人不识举邪神。兴兵动众围圣人。积薪国北烧老君。太上慈悯怜众生。渐渐诱进说法轮。剔其须发作道人。横被无领涅槃僧。蒙头著领待老君。手捉锡杖惊地虫。卧便思神起诵经。佛气错乱欲东秦。梦应明帝张愆迎。白象驮经诣洛城。汉家立子无人情。舍家父母习沙门。亦无至心逃避兵。不玩道法贪治生。搦心不坚还俗经。八万四千应罪缘。破塔怀庙诛道人。打𣀮铜像削取金。未荣几时还造新。虽得存立帝恐心。"},
{"title": "阿那环", "author": "佚名", "dynasty": "隋代", "content": "闻有匈奴主，杂骑起尘埃。列观长平坂，驱马渭桥来。"},
{"title": "太上皇老君哀歌七首 其四", "author": "佚名", "dynasty": "隋代", "content": "吾哀世愚人，不信冥中神。生时不恭敬，死便偿罪缘。典官逐后驱，牵北走东西。抱沙填江海，负石累高山。白日不得食，夜分不得眠。朝与杖一百，暮与鞭一千。不堪考对苦，卖罪与生人。两两共相牵，遂至死灭门。皆由不敬道，神明考㰅人。何不敬真神，生死得升天。生荣死者乐，生死得蒙恩。"},
{"title": "高阳乐人歌 其二", "author": "佚名", "dynasty": "隋代", "content": "何处䑜觞来，两颊色如火。自有桃花容，莫言人劝我。"},
{"title": "炀帝时并州童谣", "author": "佚名", "dynasty": "隋代", "content": "一张纸。两张纸。客量小儿作天子。"},
{"title": "隋末江东童谣", "author": "佚名", "dynasty": "隋代", "content": "江水保泠泠，杨柳何青青。人今正好乐，已复戍彭城。"},
{"title": "黄门倡歌", "author": "佚名", "dynasty": "隋代", "content": "佳人俱绝世，握手上春楼。点黛方初月，缝裙学石榴。君王入朝罢，争竞理衣裘。"},
{"title": "出塞", "author": "佚名", "dynasty": "隋代", "content": "候骑出甘泉，奔命入居延。旗作浮云影，阵如明月弦。"},
{"title": "武平中童谣", "author": "佚名", "dynasty": "隋代", "content": "七月刈禾伤早。九月吃糕正好。十月洗荡饭瓮。十一月出却赵老。"},
{"title": "捉搦歌", "author": "佚名", "dynasty": "隋代", "content": "谁家女子能行步。反著夹禅后裙露。天生男女共一处。愿得两个成翁妪。"},
{"title": "老君十六变词 其十八", "author": "佚名", "dynasty": "隋代", "content": "六百岁之时。一世以去二世归。城郭如故时人非。观者众多知我谁。死生各异令人悲。何不学道世欲衰。踟蹰西北长吁谁。伊耶乐生治太微。"},
{"title": "老君十六变词 其十七", "author": "佚名", "dynasty": "隋代", "content": "五百岁之时。乘龙驾虎道乘昌。汉地广大历记长。三十六人计弟兄。超度北阙云中翔。新卢酒出俱行尝。娥媚出边作细昌。当此之时乐未央。伊耶乐生寿命长。"},
{"title": "化胡歌七首 其七", "author": "佚名", "dynasty": "隋代", "content": "我昔学道时。登崖历长松。登屈幽谷里。求觅仙圣公。食服泥洹散。渐得不死踪。九重室中得见不死童。身体绝华丽。二仪中无双。遗我元气乐药。忽然天圣聪。"},
{"title": "仇儒造妖言", "author": "佚名", "dynasty": "隋代", "content": "燕东倾。赵当续。欲知其名。淮水不足。"},
{"title": "尹喜哀叹五首 其一", "author": "佚名", "dynasty": "隋代", "content": "尹喜告世人。欲求长生道。莫求时世荣。我昔得道时。身为关府君。一日三赏赐。杂彩以金银。不以为己有。施与贫穷人。白日沾王事。夜便习灵仙。餐松食苦柏。微命乃得存。精诚神明佑。守真仰苍天。感得天地道。遇见老君身。难我以父母。却遗五千文。秘室熟读之。三年易精神。授我仙圣方。都体解自然。"},
{"title": "淳于王歌 其二", "author": "佚名", "dynasty": "隋代", "content": "百媚在城中，千媚在中央。但使心相念，高城何所妨。"},
{"title": "捉搦歌", "author": "佚名", "dynasty": "隋代", "content": "粟谷难舂付石臼。弊衣难护付巧妇。男儿千凶饱人手。老女不嫁只生口。"},
{"title": "宣武孝明时谣", "author": "佚名", "dynasty": "隋代", "content": "狐非狐。貉非貉。焦梨狗子齿断索。"},
{"title": "化胡歌七首 其二", "author": "佚名", "dynasty": "隋代", "content": "我在舍卫时。约敕瞿昙身。汝共摩诃萨。赍经教东秦。历落神州界。迫至东海间。广宣至尊法。教授聋俗人。与子威神法。化道满千年。年终时当还。慎莫恋中秦。致令天气怒。太上踏地瞋。寺庙崩倒澌。龙王舐经文。八万四千弟子。一时受大缘。轮转五道头。万元一升仙。吾子三天上。悯子泪流连。念子出行道。不能却死缘。不能陵虚空。束身入黄泉。天门地户塞。一去不能还。虽得存禋嗣。使子常塞心。逆天违地理。灾考加子身。神能易生死。由子行不真。三十六天道。终卒归无形。我身西化时。登上华狱山。举目看昆仑。须弥了了悬。矫翼履清虚。倏忽到西天。但见西王母。严驾欲东旋。玉女数万千。姿容甚丽妍。天姿绝端严。齐执皇灵书。诵读仙圣经。养我同时姝。将我入天庭。皇老东向坐。身体皦然明。授我仙圣道。接度天下贤。"},
{"title": "黄淡思歌 其二", "author": "佚名", "dynasty": "隋代", "content": "心中不能言，腹作车轮旋。与郎相知时，但恐傍人闻。"},
{"title": "老君十六变词 其四", "author": "佚名", "dynasty": "隋代", "content": "四变之时。生在东方身青葱。出胎堕地能瞳舂。合口诵经声雍雍。白日母抱夜乘龙。昆仑山上或西东。上天入地登虚空。仙人侍从数万里。当此之时神气通。"},
{"title": "老君十六变词 其十", "author": "佚名", "dynasty": "隋代", "content": "十变之时。生在东南出风门。尽出天道安山川。置立五岳集灵仙。吹嘘寒暑生万民。烦气众生人得真。置立五藏施心神。动作六神能语言。有生有死须臾间。如水东流何时还。邂逅相代不得停。何不习善求长生。槃散流俗入胶盆。不能免离丧子身。欲求度世于中禅。搦心不坚固仙根。音聋音哑都不伦。由子前身谤经文。论说道士毁圣人。在恶必报受罪缘。但勤自责莫怨天。"},
{"title": "时人为玉莹语", "author": "佚名", "dynasty": "隋代", "content": "欲向南，钱可贪。遂向东，为黄铜。"},
{"title": "于阗采花", "author": "佚名", "dynasty": "隋代", "content": "山川虽异所，草木尚同春。亦如溱洧地，自有采花人。"},
{"title": "太上皇老君哀歌七首 其三", "author": "佚名", "dynasty": "隋代", "content": "吾哀时世人，不信于神明。先人与种福，子孙履上行。衣厚饭得饱，灾考不到门。口气头嘘天，自谓常终日。看师真辽然，得病叩头请。外恭心不敬，神明以知人。三魂系地狱，七魄悬著天。三魂消散澌，五神不安宁。伺命来执宰，丞相踏地瞋。左神不削死，右神不著生。生神不卫护，煞神来入身。或患腰背痛，或患头目疼。百脉不复流，奋忽入黄泉。天门地户闭，一去不复还。"},
{"title": "太上皇老君哀歌七首 其七", "author": "佚名", "dynasty": "隋代", "content": "吾告时世人，髐骨不别真。闲时不共语，急便来求人。死者如流水，去者如浮云。秦川屯军马，中庭生丛榛。百中不留一，到思吾本言。何不学仙道，人身常得存。"},
{"title": "侯景时的脰乌童谣", "author": "佚名", "dynasty": "隋代", "content": "的脰乌。拂朱雀。还与吴。"},
{"title": "王劭引枯树歌", "author": "佚名", "dynasty": "隋代", "content": "老子庙前古枯树。东南枝如伞。圣主从此去。"},
{"title": "隔谷歌", "author": "佚名", "dynasty": "隋代", "content": "兄为俘虏受困辱。骨露力疲食不足。弟为官吏马食粟。何惜钱刀来我赎。"},
{"title": "荆州民为始兴王憺歌", "author": "佚名", "dynasty": "隋代", "content": "始兴王。民之爹。赴人急。如水火。何时复来哺乳我。"},
{"title": "化胡歌七首 其五", "author": "佚名", "dynasty": "隋代", "content": "我昔离周时，西化向罽宾。西由函关去，会见尹喜身。尹喜通窈冥，候天见紫云。知吾当西过，沐浴齐戒身。日夜立香火，约敕守门人。执简迎谒请，延我入皇庭。叩搏亦无数，求欲从我身。道取人诚信，三日口不言。吾知喜心至，遗喜五千文。欲得求长生，读之易精神。将喜入西域，迁喜为真人。"},
{"title": "企喻歌 其四", "author": "佚名", "dynasty": "隋代", "content": "男儿可怜虫，出门怀死忧。尸丧狭谷中，白骨无人收。"},
{"title": "黄淡思歌 其三", "author": "佚名", "dynasty": "隋代", "content": "江外何郁拂，龙洲广州出。象牙作帆樯，绿丝作帏繂。"},
{"title": "炀帝梦二竖子歌", "author": "佚名", "dynasty": "隋代", "content": "住亦死。去亦死。未若乘船渡江水。"},
{"title": "咸阳宫人为咸阳王禧歌", "author": "佚名", "dynasty": "隋代", "content": "可怜咸阳王。奈何作事误。金床玉几不能眠。夜踏霜与露。洛水湛湛弥岸长。行人那得渡。"},
{"title": "项王歌", "author": "佚名", "dynasty": "隋代", "content": "无复拔山力，谁论盖世才。欲知汉骑满，但听楚歌哀。悲看骓马去，泣望舣舟来。"},
{"title": "阚骃引语", "author": "佚名", "dynasty": "隋代", "content": "沛国龙穴至山乘。诈托旅使若奔丧。道遇寇抄失资粮。"},
{"title": "杨叛儿 其七", "author": "佚名", "dynasty": "隋代", "content": "落秦中庭生，诚知非好草。龙头相钩连，见枝如欲绕。"},
{"title": "齐南郊光章十三首 其七 文德宣烈乐", "author": "佚名", "dynasty": "隋代", "content": "营泰畤，定天衷。思心绪，谋筮从。田烛置，爟火通。大孝昭，国礼融。"},
{"title": "齐鼙舞曲三首 其三 明君辞", "author": "佚名", "dynasty": "隋代", "content": "明君御四海，总鉴尽人灵。仰成恩已洽，竭忠身必荣。圣泽洞三灵，德教被八乡。草木变柯叶，川岳洞嘉祥。愉乐盛明运，舞蹈升太时。微霜永昌命，轨心长欢怡。"},
{"title": "鄱阳民为陆襄歌二首 其二", "author": "佚名", "dynasty": "隋代", "content": "陆君政，无怨家。斗既罢，仇共车。"},
{"title": "沐浴子", "author": "佚名", "dynasty": "隋代", "content": "澡身经兰泛，濯发傃芳洲。折荣聊踯躅，攀桂且淹留。"},
{"title": "齐鼙舞曲三首 其二 圣主曲辞", "author": "佚名", "dynasty": "隋代", "content": "圣主受天命，应期则虞唐。升旒综万机，端扆驭八方。盈虚自然数，揖让归圣明。北化陵河塞，南威越沧溟。广德齐七政，敷教腾三辰。万宇必承庆，百福咸来臻。圣皇应福始，昌德洞佑先。"},
{"title": "慕容垂歌辞三曲 其二", "author": "佚名", "dynasty": "隋代", "content": "慕容愁愤愤，烧香作佛会。愿作墙里燕，高飞出墙外。"},
{"title": "东魏童谣", "author": "佚名", "dynasty": "隋代", "content": "可怜青雀子，飞来邺城里。羽翮垂欲成，化作鹦鹉子。"},
{"title": "张敬儿自为歌谣", "author": "佚名", "dynasty": "隋代", "content": "天子在何处，宅在赤谷口。天子是阿谁，非猪如是狗。"},
{"title": "宋泰始歌舞曲十二首 其三 明君大雅", "author": "佚名", "dynasty": "隋代", "content": "明君应乾数，扰乱绍颓基。民庆来苏日，国颂薰风诗。天步或暂艰，列蕃扇迷慝。庙胜敷九代，神谟洞七德。文教洗昏俗，武谊清祲埏。英勋冠帝则，万寿永齐天。"},
{"title": "侯景即位时童谣", "author": "佚名", "dynasty": "隋代", "content": "脱青袍。著芒屩。荆州天子挺应著。"},
{"title": "宋泰始歌舞曲十二首 其十 宋世大雅", "author": "佚名", "dynasty": "隋代", "content": "宋世宁，在泰始。醉酒欢，饱德喜。万国朝，上寿酒。帝同天，惟长久。"},
{"title": "齐南郊光章十三首 其十一 昭夏乐", "author": "佚名", "dynasty": "隋代", "content": "荐飨洽，礼乐该。神娱展，辰旆回。洞云路，拂璇阶。紫雰蔼，青霄开。眷皇都，顾玉台。留昌德，结圣怀。"},
{"title": "鹤吟", "author": "佚名", "dynasty": "隋代", "content": "畴昔聆好音，日月心延伫。如何遇良人，中怀邈无绪。"},
{"title": "齐明堂乐歌十五首 其九 青帝歌", "author": "佚名", "dynasty": "隋代", "content": "参映夕，驷昭晨。灵乘震，司青春。雁将向，桐始蕤。和风舞，暄光迟。萌动达，万品亲。润无际，泽无垠。"},
{"title": "永元中童谣", "author": "佚名", "dynasty": "隋代", "content": "野猪虽嗃嗃，马子空闾渠。不知龙与虎，饮食江南墟。七九六十三，广莫人无馀。乌集传舍头，今汝得宽休。但看三八后，摧折景阳楼。"},
{"title": "宋泰始歌舞曲十二首 其一 皇业颂", "author": "佚名", "dynasty": "隋代", "content": "皇业沿德建，帝运资勋融。胤唐重盛轨，胄楚载休风。尧帝兆深祥，元王衍遐庆。积善传上业，祚福启英圣。衰数随金禄，登历昌水命。维宋垂光烈，世美流舞咏。"},
{"title": "杨叛儿 其四", "author": "佚名", "dynasty": "隋代", "content": "七宝珠络鼓，教郎拍复拍。黄牛细犊儿，杨柳映松柏。"},
{"title": "宋凤凰衔书伎辞", "author": "佚名", "dynasty": "隋代", "content": "大宋兴隆膺灵符。凤鸟感和衔素书。嘉乐之美通玄虚。惟新济济迈唐虞。巍巍荡荡道有馀。"},
{"title": "齐明堂乐歌十五首 其十一 黄帝歌", "author": "佚名", "dynasty": "隋代", "content": "履艮宅中宇，司绳总四方。裁化遍寒燠，布政司炎凉。至分乘经晷，闭启集恒度。帝晖缉万有，皇灵澄国步。"},
{"title": "宋泰始歌舞曲十二首 其十二 白纻篇大雅", "author": "佚名", "dynasty": "隋代", "content": "在心曰志发言诗，声成于文被管丝。手舞足蹈欣泰时，移风易俗王化基。琴角挥韵白云舒，箫韶协音神凤来。拊击和节咏在初，章曲乍毕情有馀。文同轨一道德行，国靖民和礼乐成。四县庭响美勋英，八列陛唱贵人声。舞饰丽华乐容工，罗裳映日袂随风。金翠列辉蕙麝丰，淑姿秀体允帝衷。"},
{"title": "企喻歌 其二", "author": "佚名", "dynasty": "隋代", "content": "放马大泽中，草好马著膘。牌子铁裲裆，𨥛矛鸐尾条。"},
{"title": "西乌夜飞 其五", "author": "佚名", "dynasty": "隋代", "content": "感郎崎岖情，不复自顾虑。臂绳双入结，遂成同心去。"},
{"title": "寿阳乐", "author": "佚名", "dynasty": "隋代", "content": "可怜八公山。在寿阳。别后莫相忘。"},
{"title": "沈麟士引童谣", "author": "佚名", "dynasty": "隋代", "content": "金鹅鸣。沈氏兴。代代出公卿。"},
{"title": "企喻歌 其三", "author": "佚名", "dynasty": "隋代", "content": "前行看后行，齐著铁裲裆。前头看后头，齐著铁𨥛矛。"},
{"title": "西乌夜飞 其二", "author": "佚名", "dynasty": "隋代", "content": "暂请半日给，徙倚娘店前。目作宴瑱饱，腹作宛恼饥。"},
{"title": "读曲歌八十九首 其八十七", "author": "佚名", "dynasty": "隋代", "content": "罢去四五年，相见论故情。杀荷不断藕，莲心已复生。"},
{"title": "鬼谣歌", "author": "佚名", "dynasty": "隋代", "content": "死树今更青，吴平寻当归。适闻杀此树，已复有光辉。"},
{"title": "捉搦歌 其三", "author": "佚名", "dynasty": "隋代", "content": "华阴山头百丈井。下有流水彻骨冷。可怜女子能照影。不见其馀见斜领。"},
{"title": "寿阳乐 其六", "author": "佚名", "dynasty": "隋代", "content": "夜相思。望不来。人乐我独愁。"},
{"title": "梁末童谣", "author": "佚名", "dynasty": "隋代", "content": "可怜巴马子，一日行千里。不见马上郎，但有黄尘起。黄尘污人衣，皂荚相料理。"},
{"title": "杨叛儿", "author": "佚名", "dynasty": "隋代", "content": "杨叛西随曲，柳花经东阴。风流随远近，飘扬闷侬心。"},
{"title": "襄阳乐 其八", "author": "佚名", "dynasty": "隋代", "content": "恶见多情欢，罢侬不相语。莫作乌集林，忽如提侬去。"},
{"title": "寿阳乐 其二", "author": "佚名", "dynasty": "隋代", "content": "东台百馀尺。凌风云。别后不忘君。"},
{"title": "石城乐", "author": "佚名", "dynasty": "隋代", "content": "生长石城下，开窗对城楼。城中诸少年，出入见依投。"},
{"title": "杨叛儿 其三", "author": "佚名", "dynasty": "隋代", "content": "送郎乘艇子，不作遭风虑。横篙掷去桨，愿倒逐流去。"},
{"title": "襄阳乐 其一", "author": "佚名", "dynasty": "隋代", "content": "朝发襄阳城，暮至大堤宿。大堤诸女儿，花艳惊郎目。"},
{"title": "读曲歌八十九首 其八十二", "author": "佚名", "dynasty": "隋代", "content": "登店卖三葛，郎来买丈馀。合匹与郎去，谁解断粗疏。"},
{"title": "宋泰始歌舞曲十二首 其四 通国风", "author": "佚名", "dynasty": "隋代", "content": "开宝业。资贤昌。谟明盛。弼谐光。烈武惟略。景王勋。南康华容。变政文。猛绩爰者。有左军。三王到氏。文武赞。丞相作辅。属伊旦。沈柳宗侯。皆殄乱。泰始开运。超百王。司徒骠骑。勋德康。江安谟效。殷诚彰。刘沈承规。功名扬。庆归我后。祚无疆。"},
{"title": "杨叛儿 其五", "author": "佚名", "dynasty": "隋代", "content": "欢欲见莲时，移湖安屋里。芙蓉绕床生，眠卧抱莲子。"},
{"title": "读曲歌八十九首 其八十六", "author": "佚名", "dynasty": "隋代", "content": "逍遥待晓分，转侧听更鼓。明月不应停，特为相思苦。"},
{"title": "西乌夜飞 其三", "author": "佚名", "dynasty": "隋代", "content": "我昨忆欢时，揽刀持自刺。自刺分应死，刀作杂楼僻。"},
{"title": "读曲歌八十九首 其六十七", "author": "佚名", "dynasty": "隋代", "content": "娇笑来向侬，一抱不能已。湖燥芙蓉萎，莲汝藕欲死。"},
{"title": "读曲歌八十九首 其七十九", "author": "佚名", "dynasty": "隋代", "content": "下帷灯火尽，朗月照怀里。无油何所苦，但今天明尔。"},
{"title": "襄阳乐 其二", "author": "佚名", "dynasty": "隋代", "content": "上水郎担篙，下水摇双橹。四角龙子幡，环环江当柱。"},
{"title": "读曲歌八十九首 其五十三", "author": "佚名", "dynasty": "隋代", "content": "君行负怜事，那得厚相于。麻纸语三葛，我薄汝粗疏。"},
{"title": "读曲歌八十九首 其八十一", "author": "佚名", "dynasty": "隋代", "content": "一夕就郎宿，通夜语不息。黄蘖万里路，道苦真无极。"},
{"title": "犬妖歌", "author": "佚名", "dynasty": "隋代", "content": "言我不能歌，听我歌梅花。今年故复可，柰汝明年何。"},
{"title": "寿阳乐 其五", "author": "佚名", "dynasty": "隋代", "content": "笼窗取凉风。弹素琴。一叹复一吟。"},
{"title": "襄阳乐 其六", "author": "佚名", "dynasty": "隋代", "content": "扬州蒲锻环，百钱两三丛。不能买将还，空手揽抱侬。"},
{"title": "读曲歌八十九首 其七十三", "author": "佚名", "dynasty": "隋代", "content": "闻乖事难怀，况复临别离。伏龟语石板，方作千岁碑。"},
{"title": "襄阳乐 其四", "author": "佚名", "dynasty": "隋代", "content": "人言襄阳乐，乐作非侬处。乘星冒风流，还侬扬州去。"},
{"title": "读曲歌八十九首 其四十七", "author": "佚名", "dynasty": "隋代", "content": "思欢不得来，抱被空中语。月没星不亮，持底明侬绪。"},
{"title": "襄阳乐 其三", "author": "佚名", "dynasty": "隋代", "content": "江陵三千三，西塞陌中央。但问相随否，何计道里长。"},
{"title": "读曲歌八十九首 其七十一", "author": "佚名", "dynasty": "隋代", "content": "种莲长江边，藕生黄蘖浦。必得莲子时，流离经辛苦。"},
{"title": "永元元年童谣", "author": "佚名", "dynasty": "隋代", "content": "洋洋千里流，流翣东城头。乌马乌皮裤，三更相告诉。脚跛不得起，误杀老姥子。"},
{"title": "读曲歌八十九首 其四十三", "author": "佚名", "dynasty": "隋代", "content": "家贫近店肆，出入引长事。郎君不浮华，谁能呈实意。"},
{"title": "读曲歌八十九首 其三十九", "author": "佚名", "dynasty": "隋代", "content": "合冥过藩来，向晓开门去。欢取身上好，不为侬作虑。"},
{"title": "宋泰始歌舞曲十二首 其二 圣祖颂", "author": "佚名", "dynasty": "隋代", "content": "圣祖惟高德，积勋代晋历。永建享鸿基，万古盛音册。睿文缵宸驭，广运崇帝声。衍德被仁祉，留化洽民灵。孝建缔孝业，允协天人谋。宇内齐政轨，宙表烛威流。钟管腾列圣，彝铭贲重猷。"},
{"title": "读曲歌八十九首 其八十", "author": "佚名", "dynasty": "隋代", "content": "近日莲违期，不复寻博子。六筹翻双鱼，都成罢去已。"},
{"title": "读曲歌八十九首 其四十九", "author": "佚名", "dynasty": "隋代", "content": "欢但且还去，遗信相参伺。契儿向高店，须臾侬自来。"},
{"title": "读曲歌八十九首 其二十五", "author": "佚名", "dynasty": "隋代", "content": "芳萱初生时，知是无忧草。双眉画未成，那能就郎抱。"},
{"title": "读曲歌八十九首 其五十一", "author": "佚名", "dynasty": "隋代", "content": "语我不游行，常常走巷路。败桥语方相，欺侬那得度。"},
{"title": "寿阳乐 其七", "author": "佚名", "dynasty": "隋代", "content": "长淮何烂漫。路悠悠。得当乐忘忧。"},
{"title": "读曲歌八十九首 其五十二", "author": "佚名", "dynasty": "隋代", "content": "阔面行负情，诈我言端的。画背作天图，子将负星历。"},
{"title": "读曲歌八十九首 其二十七", "author": "佚名", "dynasty": "隋代", "content": "闻欢得新侬。四支懊如垂。鸟散放行路。井中百翅不能飞。"},
{"title": "石城乐 其三", "author": "佚名", "dynasty": "隋代", "content": "布帆百馀幅，环环在江津。执手双泪落，何时见欢还。"},
{"title": "宋泰始歌舞曲十二首 其九 淮祥风", "author": "佚名", "dynasty": "隋代", "content": "淮祥应。贤彦生。翼赞中兴致太平。"},
{"title": "襄阳乐 其五", "author": "佚名", "dynasty": "隋代", "content": "烂漫女萝草，结曲绕长松。三春虽同色，岁寒非处侬。"},
{"title": "读曲歌八十九首 其七十七", "author": "佚名", "dynasty": "隋代", "content": "十期九不果，常抱怀恨生。然灯不下炷，有油那得明。"},
{"title": "读曲歌八十九首 其四十", "author": "佚名", "dynasty": "隋代", "content": "五鼓起开门，正见欢子度。何处宿行还，衣被有霜露。"},
{"title": "读曲歌八十九首 其七十五", "author": "佚名", "dynasty": "隋代", "content": "坐倚无精魂，使我生百虑。方局十七道，期会是何处。"},
{"title": "襄阳乐 其七", "author": "佚名", "dynasty": "隋代", "content": "女萝自微薄，寄托长松表。何惜负霜死，贵得相缠绕。"},
{"title": "读曲歌八十九首 其六十二", "author": "佚名", "dynasty": "隋代", "content": "执手与欢别，合会在何时。明灯照空局，悠然未有期。"},
{"title": "读曲歌八十九首 其二十九", "author": "佚名", "dynasty": "隋代", "content": "奈何许。石阙生口中。衔碑不得语。"},
{"title": "读曲歌八十九首 其二十四", "author": "佚名", "dynasty": "隋代", "content": "所欢子。问春花可怜。括插袮裆里。"},
{"title": "读曲歌八十九首 其十六", "author": "佚名", "dynasty": "隋代", "content": "折杨柳。百鸟园林啼。道欢不离口。"},
{"title": "读曲歌八十九首 其六十", "author": "佚名", "dynasty": "隋代", "content": "相怜两乐事，黄作无趣怒。合散无黄连，此事复何苦。"},
{"title": "读曲歌八十九首 其二十", "author": "佚名", "dynasty": "隋代", "content": "坐起叹汝好。愿他甘丛香。倾筐入怀抱。"},
{"title": "石城乐 其四", "author": "佚名", "dynasty": "隋代", "content": "大艑载三千，渐水丈五馀。水高不得渡，与欢合生居。"},
{"title": "读曲歌八十九首 其五十八", "author": "佚名", "dynasty": "隋代", "content": "非欢独慊慊，侬意亦驱驱。双灯俱时尽，奈许两无由。"},
{"title": "读曲歌八十九首 其七十二", "author": "佚名", "dynasty": "隋代", "content": "人传我不虚，实情明把纳。芙蓉万层生，莲子信重沓。"},
{"title": "读曲歌八十九首 其四十四", "author": "佚名", "dynasty": "隋代", "content": "念日行不遇，道逢播掿郎。查灭衣服坏，白肉亦黯疮。"},
{"title": "读曲歌八十九首 其三", "author": "佚名", "dynasty": "隋代", "content": "红蓝与芙蓉，我色与欢敌。莫案石榴花，历乱听侬摘。"},
{"title": "华山畿二十五首 其十六", "author": "佚名", "dynasty": "隋代", "content": "摩可浓。巷巷相罗截。终当不置汝。"},
{"title": "读曲歌八十九首 其八十八", "author": "佚名", "dynasty": "隋代", "content": "辛苦一朝欢，须臾情易厌。行膝点芙蓉，深莲非骨念。"},
{"title": "读曲歌八十九首 其三十四", "author": "佚名", "dynasty": "隋代", "content": "计约黄昏后，人断犹未来。闻欢开方局，已复将谁期。"},
{"title": "华山畿二十五首 其十三", "author": "佚名", "dynasty": "隋代", "content": "著处多遇罗。的的往年少。艳情何能多。"},
{"title": "读曲歌八十九首 其三十七", "author": "佚名", "dynasty": "隋代", "content": "百度不一回，千书信不归。春风吹杨柳，华艳空徘徊。"},
{"title": "华山畿二十五首 其十四", "author": "佚名", "dynasty": "隋代", "content": "无故相然我。路绝行人断。夜夜故望汝。"},
{"title": "读曲歌八十九首 其三十二", "author": "佚名", "dynasty": "隋代", "content": "青幡起御路，绿柳荫驰道。欢赠玉树筝，侬送千金宝。"},
{"title": "读曲歌八十九首 其五十九", "author": "佚名", "dynasty": "隋代", "content": "谁交强缠绵，常持罢作虑。作生隐藕叶，莲侬在何处。"},
{"title": "元嘉中魏地童谣", "author": "佚名", "dynasty": "隋代", "content": "轺车北来如穿雉。不意虏马饮江水。虏主北归石济死。虏欲渡江天不徙。"},
{"title": "读曲歌八十九首 其二十六", "author": "佚名", "dynasty": "隋代", "content": "百花鲜。谁能怀春日。独入罗帐眠。"},
{"title": "读曲歌八十九首 其十五", "author": "佚名", "dynasty": "隋代", "content": "柳树得春风，一低复一昂。谁能空相忆，独眠度三阳。"},
{"title": "读曲歌八十九首 其三十一", "author": "佚名", "dynasty": "隋代", "content": "初阳正二月，草木郁青青。蹑履步前园，时物感人情。"},
{"title": "赠马明生诗二首 其二", "author": "太真夫人", "dynasty": "隋代", "content": "昔往昆陵宫，共讲天年延。金液虽可遐，示若太和仙。仰登冥灵台，虚仙咏灵人。忽遇榑桑王，九老仙都真。驾骖紫虬辇，灵颜一何鲜。启我寻长途，邀我自然津。告以鸿飞术，授以玉胎篇。琼膏凝玄气，素女为我陈。俯挹琳凤腴，仰止飘三天。云纲立尔步，五岳可暂还。玄都安足远，蓬莱山脚间。传受相亲爱，结友为天人。替即游形对，祸必无愚贤。秘则享无倾，泄则躯身颠。"},
{"title": "华山畿二十五首 其十八", "author": "佚名", "dynasty": "隋代", "content": "腹中如汤灌。肝肠寸寸断。教侬底聊赖。"},
{"title": "华山畿二十五首 其八", "author": "佚名", "dynasty": "隋代", "content": "将懊恼。石阙昼夜题。碑泪常不燥。"},
{"title": "读曲歌八十九首 其四十六", "author": "佚名", "dynasty": "隋代", "content": "黄丝咡素琴，泛弹弦不断。百弄任郎作，唯莫广陵散。"},
{"title": "读曲歌八十九首 其十一", "author": "佚名", "dynasty": "隋代", "content": "上知所。所欢不见怜。憎状从前度。"},
{"title": "百姓为袁粲褚彦回语", "author": "佚名", "dynasty": "隋代", "content": "可怜石头城。宁为袁粲死。不作褚渊生。"},
{"title": "读曲歌八十九首 其六十一", "author": "佚名", "dynasty": "隋代", "content": "谁交强缠绵，常持罢作意。走马织悬帘，薄情奈当驶。"},
{"title": "读曲歌八十九首 其八", "author": "佚名", "dynasty": "隋代", "content": "娑拖何处归，道逢播掿郎。口朱脱去尽，花钗复低昂。"},
{"title": "读曲歌八十九首 其四十一", "author": "佚名", "dynasty": "隋代", "content": "本自无此意，谁交郎举前。视侬转迈迈，不复来时言。"},
{"title": "读曲歌八十九首 其十二", "author": "佚名", "dynasty": "隋代", "content": "思难忍。络罂语犹壶。倒写侬顿尽。"},
{"title": "华山畿二十五首 其十一", "author": "佚名", "dynasty": "隋代", "content": "隔津欢。牵牛语织女。离泪溢河汉。"},
{"title": "临终诗二首 其二 悲永殡", "author": "释灵裕", "dynasty": "隋代", "content": "命断辞人路，骸送鬼门前。从今一别后，更会几何年。"},
{"title": "临终诗二首 其一 哀速终", "author": "释灵裕", "dynasty": "隋代", "content": "今日坐高堂，明朝卧长棘。一生聊已竟，来报将何息。"},
{"title": "华山畿二十五首 其一", "author": "佚名", "dynasty": "隋代", "content": "华山畿。君既为侬死。独活为谁施。欢若见怜时。棺木为侬开。"},
{"title": "奉和方山灵岩寺应教诗", "author": "诸葛颖", "dynasty": "隋代", "content": "名山镇江海，梵宇驾风烟。画栱临松盖，銮牖对峰莲。雷出阶基下，云归梁栋前。灵光辨昼夜，轻衣数劫年。一陪香作食，长用福为田。"},
{"title": "读曲歌八十九首 其十八", "author": "佚名", "dynasty": "隋代", "content": "所欢子。不与他人别。啼是忆郎耳。"},
{"title": "读曲歌八十九首 其三十五", "author": "佚名", "dynasty": "隋代", "content": "自从别郎后，卧宿头不举。飞龙落药店，骨出只为汝。"},
{"title": "华山畿二十五首 其十七", "author": "佚名", "dynasty": "隋代", "content": "不能久长离。中夜忆欢时。抱被空中啼。"},
{"title": "读曲歌八十九首 其四十二", "author": "佚名", "dynasty": "隋代", "content": "自我别欢后，叹音不绝响。茱萸持捻泥，龛有杀子像。"},
{"title": "豫章行 其二", "author": "薛道衡", "dynasty": "隋代", "content": "荡子从来好留滞，况复关山远迢递。当学织女嫁牵牛，莫作姮娥叛夫婿。偏讶思君无限极，欲罢欲忘还复忆。愿作王母三青鸟，飞去飞来传消息。丰城双剑昔曾离，经年累月复相随。不畏将军成久别，只恐封侯心更移。"},
{"title": "赋昆明池一物得织女石诗", "author": "虞世基", "dynasty": "隋代", "content": "隔河图列宿，清汉象昭回。支机就鲸石，拂镜取池灰。船疑海槎渡，珠似客星来。所恨双蛾敛，逢秋遂不开。"},
{"title": "华山畿二十五首 其二十一", "author": "佚名", "dynasty": "隋代", "content": "郎情难可道。欢行豆挟心。见荻多欲绕。"},
{"title": "咏阶前萱草诗", "author": "魏澹", "dynasty": "隋代", "content": "绿草正含芳，靃靡映前堂。带心花欲发，依笼叶已长。云度时无影，风来乍有香。横得忘忧号，余忧遂不忘。"},
{"title": "展敬上凤林寺诗", "author": "薛道衡", "dynasty": "隋代", "content": "净土连幽谷，宝塔对危峰。林栖丹穴凤，地迩白沙龙。独岩楼迥出，复道阁相重。洞开朝雾敛，石湿晓云浓。高筱低云盖，风枝响和钟。檐阴翻细柳，涧影落长松。珠桂浮明月，莲座吐芙蓉。隐沦徒有意，心迹未相从。"},
{"title": "读曲歌八十九首 其六", "author": "佚名", "dynasty": "隋代", "content": "打坏木栖床，谁能坐相思。三更书石阙，忆子夜啼碑。"},
{"title": "赠马明生诗二首 其二", "author": "太真夫人", "dynasty": "隋代", "content": "昔往昆陵宫，共讲天年延。共液虽可遐，示若太和仙。仰登冥灵台，虚仙咏灵人。忽遇榑桑王，九老仙都真。驾骖紫虬辇，灵颜一何鲜。启我寻长途，邀我自然津。告以鸿飞术，授以玉胎篇。琼膏凝玄气，素女为我陈。俯挹琳凤腴，仰止飘三天。云纲立尔步，五岳可暂还。玄都安足远，蓬莱山脚间。传受相亲爱，结友为天人。替即游形对，祸必无愚贤。秘则享无倾，泄则躯身颠。"},
{"title": "读曲歌八十九首 其七", "author": "佚名", "dynasty": "隋代", "content": "奈何不可言。朝看莫牛迹。知是宿蹄痕。"},
{"title": "秋日赠王中舍诗", "author": "虞世基", "dynasty": "隋代", "content": "秦关望吴苑，渭涘去江汶。天汉星躔绝，山川地角分。百年变朝市，千里异风云。双鸳难可赠，别鹤不相闻。忽值从游士，玳簪光素履。欢言悦郑郊，雪泣悲燕市。契阔论谈笑，殷勤访生死。思君在一方，无由同四美。尺素乃云披，投琼慰久离。云开缛锦散，霞照绿缇披。相思叹河广，相望阻天垂。赠言方杜若，握手代萱枝。伊昔风期早，金兰信为宝。去来金马门，留连斗鸡道。鹫岭访三禅，商山追四皓。胜地俱游息，披文递论讨。虚薄忝官联，乔木遂同迁。濯缨升博望，阔步入祟贤。高轩照流水，长剑耸秋莲。南风忽不竞，东海遂成田。喧喧狭斜路，隐隐平陵树。凤阙暧西临，星桥耿南注。五方多异俗，四海皆行路。士衡嗟苦辛，德琏伤流寓。巩洛重行行，寓目尽伤情。太行临北绛，函谷拒西京。雀书图久灭，龙文鼎遂轻。凌云馀构尽，濛汜曲池倾。徘徊殊未极，惆怅空云缨。伊川忽会面，留连展言宴。东西一背飞，翻然成异县。哀哉人道促，痛矣嗟埋玉。嵇生顾影琴，裴子飘风烛。摧兹激水意，顿此浮云足。弃置勿重陈，难终唯此曲。汉阳赵元淑，薛县雍门周。清文宁解病，妙曲反增愁。翳翳神逾伏，懔懔岁方遒。双崤飞暗雨，八水冻寒流。兰枯芳草歇，槐古忆前秋。江干不可望，徒此叹离忧。"},
{"title": "时人为释道经慧静语", "author": "佚名", "dynasty": "隋代", "content": "洛下长大耳，东阿黑如墨。有问无不酬，有酬无不塞。"},
{"title": "展敬上凤林寺诗", "author": "薛道衡", "dynasty": "隋代", "content": "净土连幽谷，宝塔对危峰。宝栖丹穴凤，地迩白沙龙。独岩楼迥出，复道阁相重。洞开朝雾敛，石湿晓云浓。高筱低云盖，风枝响和钟。檐阴翻细柳，涧影落长松。珠桂浮明月，莲座吐芙蓉。隐沦徒有意，心迹未相从。"},
{"title": "华山畿二十五首 其二十二", "author": "佚名", "dynasty": "隋代", "content": "松上萝。愿君如行云。时时见经过。"},
{"title": "咏桐诗", "author": "魏澹", "dynasty": "隋代", "content": "本求裁作瑟，何用削成圭。愿寄华庭里，枝横待凤栖。"},
{"title": "因故人归作诗", "author": "苏蝉翼", "dynasty": "隋代", "content": "郎去何太速，郎来何太迟。欲借一尊酒，共叙十年悲。"},
{"title": "南豫州军士为王玄谟宗越语", "author": "佚名", "dynasty": "隋代", "content": "宁作五年徒，不逢王玄谟。玄谟犹尚可，宗越更杀我。"},
{"title": "读曲歌八十九首 其九", "author": "佚名", "dynasty": "隋代", "content": "所欢子。莲从胸上度。刺忆庭欲死。"},
{"title": "赠薛播州诗 其四", "author": "杨素", "dynasty": "隋代", "content": "道昏虽已朗，政故犹未新。政舟洹水济，结网大川滨。出游迎钓叟，入梦访幽人。植林离各树，开荣岂异春。相逢一时泰，共幸百年身。"},
{"title": "行经汉高陵诗", "author": "杨素", "dynasty": "隋代", "content": "芳春无献果，明月不游衣。"},
{"title": "渡北河诗", "author": "薛道衡", "dynasty": "隋代", "content": "连旌映溆浦，叠鼓拂沙洲。桃花长新浪，竹箭下奔流。塞云临远舰，胡风入阵楼。剑拔蛟将出，骖惊鼋欲浮。雁书终立效，燕相果封侯。勿恨关河远，且宽边地愁。"},
{"title": "送别秦王学士江益诗", "author": "刘梦予", "dynasty": "隋代", "content": "百年风月意，一旦死生分。客心还送客，悲我复悲君。"},
{"title": "游三学山诗", "author": "释智炫", "dynasty": "隋代", "content": "秀岭接重烟，嵚岑上半天。嵚岩低更举，危峰断复连。侧石倾斜涧，回流泻曲泉。野红知草冻，春来鸟自传。树锦无机织，猿鸣讵假弦。叶密风难度，枝疏影易穿。抱帙依闲沼，策杖戏荒田。游心清汉表，置想白云边。荣名非我愿，息意且萧然。"},
{"title": "赠薛播州诗 其八", "author": "杨素", "dynasty": "隋代", "content": "滔滔彼江汉，实为南国纪。作牧求明德，若人应斯美。高卧未褰帷，飞声已千里。还望白云天，日暮秋风起。岘山君傥游，泪落应无已。"},
{"title": "华山畿二十五首 其十", "author": "佚名", "dynasty": "隋代", "content": "奈何许。所欢不在间。娇笑向谁绪。"},
{"title": "华山畿二十五首 其二", "author": "佚名", "dynasty": "隋代", "content": "闻欢大养蚕，定得几许丝。所得何足言，奈何黑瘦为。"},
{"title": "出塞二首和杨素 其一", "author": "薛道衡", "dynasty": "隋代", "content": "高秋白露团，上将出长安。尘沙塞下暗，风月陇头寒。转蓬随马足，飞霜落剑端。凝云迷代郡，流水冻桑乾。烽微桔槔远，桥峻辘轳难。从军多恶少，召募尽材官。伏堤时卧鼓，疑兵乍解鞍。柳城擒冒顿，长坂纳呼韩。受降今更筑，燕然已重刊。还嗤傅介子，辛苦刺楼兰。"},
{"title": "出塞", "author": "虞世基", "dynasty": "隋代", "content": "穷秋塞草腓，塞外胡尘飞。徵兵广武至，候骑阴山归。庙堂千里策，将军百战威。辕门临玉帐，大旆指金微。摧朽无勍敌，应变有先机。衔枚压晓阵，卷甲解朝围。瀚海波澜静，王庭氛雾晞。鼓鼙严朔气，原野曀寒晖。勋庸震边服，歌吹入京畿。待拜长平坂，鸣驺入礼闱。"},
{"title": "园树有巢鹊戏以咏之", "author": "魏澹", "dynasty": "隋代", "content": "畏玉心常骇，填河力已穷。夜飞还绕树，朝鸣且向风。知来宁自伐，识岁不论功。早晚时应至，轻举一排空。"},
{"title": "华山畿二十五首 其四", "author": "佚名", "dynasty": "隋代", "content": "开门枕水渚。三刀治一鱼。历乱伤杀汝。"},
{"title": "河边枯树诗", "author": "刘臻", "dynasty": "隋代", "content": "奇树临芳渚，半死若龙门。疾风摧劲叶，沙岸毁盘根。将军犹未坐，匠石不曾论。无复凌云势，空馀激浪痕。可嗟摧折尽，讵得上河源。"},
{"title": "出塞二首和杨素 其二", "author": "薛道衡", "dynasty": "隋代", "content": "边庭烽火惊，插羽夜徵兵。少昊腾金气，文昌动将星。长驱鞮汗北，直指夫人城。绝漠三秋暮，穷阴万里生。寒夜哀笛曲，霜天断雁声。连旗下鹿塞，叠鼓向龙庭。妖云坠虏阵，晕月绕胡营。左贤皆顿颡，单于已系缨。绁马登玄阙，钩鲲临北溟。当知霍骠骑，高第起西京。"},
{"title": "四时白纻歌 长安秋", "author": "虞世基", "dynasty": "隋代", "content": "露寒台前晓露清，昆明池露秋色明。摇环动佩出层城，鹍弦凤管奏新声。上林蒲桃合缥缈，甘泉奇树上葱青。玉人当歌理清曲，婕妤恩情断还续。"},
{"title": "于婺州被囚诗", "author": "虞绰", "dynasty": "隋代", "content": "穷达虽有命，逋逃诚负累。背恩已偷生，临危未能死。得罪既不测，中心怅无已。厚颜羞朋友，囚心愧妻子。圣日始东扶，徂年迫西汜。方违盛明代，永向幽泉里。况当此春节，物候惊田里。桃蹊日影乱，柳径秋风起。动植皆顺性，嗟余独沦耻。投笔不重陈，此情寄知己。"},
{"title": "宴东堂诗", "author": "杨广", "dynasty": "隋代", "content": "雨罢春光润，日落暝霞晖。日榴舒欲尽，山樱开未飞。清音出歌扇，浮香飘舞衣。翠帐全临户，金屏半隐扉。风花意无极，芳树晓禽归。"},
{"title": "谒方山灵岩寺诗", "author": "杨广", "dynasty": "隋代", "content": "梵宫既隐隐，灵岫亦沈沈。平郊送晚日，高峰落远阴。回幡飞曙岭，疏钟响昼林。蝉鸣秋气近，泉吐石溪深。抗迹禅枝地，发念菩提心。"},
{"title": "初渡江诗", "author": "虞世基", "dynasty": "隋代", "content": "敛策暂回首，掩涕望江滨。无复东南气，空随西北云。"},
{"title": "赋得微雨东来应教诗", "author": "诸葛颖", "dynasty": "隋代", "content": "微雨暗东峰，散漫洒长松。涧满新流浊，山沾积翠浓。风起还吹燕，云来本送龙。登年随玉烛，名山定可封。"},
{"title": "赠薛播州诗 其三", "author": "杨素", "dynasty": "隋代", "content": "五纬连珠聚，千载浊河清。金亡潜虎质，闰尽自蛙声。圣期伊旦暮，天禄启炎精。雾生三日重，星飞五老轻。禋宗答上帝，改物创群生。"},
{"title": "季秋观海诗", "author": "杨广", "dynasty": "隋代", "content": "孟轲叙游圣，枚乘说愈疾。逖听乃前闻，临深验兹日。浮天迥无岸，含灵固非一。委输百谷归，朝宗万川溢。分城碧雾晴，连洲彩云密。欣同夫子观，深愧玄虚笔。"},
{"title": "赠薛播州诗 其五", "author": "杨素", "dynasty": "隋代", "content": "有帛贲丘园，生刍自幽谷。生芳金马路，澜清凤池澳。零露既垂光，清风复流穆。倾盖如旧知，弹冠岂新沭。利心金各断，芬言兰共馥。"},
{"title": "遗源雄诗", "author": "贺若弼", "dynasty": "隋代", "content": "交河骠骑幕，合浦伏波营。勿使麒麟上，无我二人名。"},
{"title": "衡阳王斋阁奏妓诗", "author": "虞世基", "dynasty": "隋代", "content": "金沟低御道，玉管正吟风。拾翠天津上，回鸾鸟路中。镜前看月近，歌处觉尘空。今宵织女见，言是望仙宫。"},
{"title": "赐牛弘诗", "author": "杨广", "dynasty": "隋代", "content": "晋家山吏部，魏代卢尚书。魏言先哲异，奇才并佐予。学行敦时俗，道素乃冲虚。纳言云阁上，礼仪皇运初。彝伦欣有叙，垂拱事端居。"},
{"title": "奉和冬至乾阳殿受朝应诏诗", "author": "许善心", "dynasty": "隋代", "content": "森森罗陛卫，哕哕锵璁珩。礼殚五瑞辑，乐阕九功成。"},
{"title": "赠薛播州诗 其十一", "author": "杨素", "dynasty": "隋代", "content": "养病愿归闲，居荣在知足。栖迟茂陵下，优游沧海曲。古人情可见，今人遵路躅。荒居接野穷，心物俱非俗。桂树芳丛生，山幽竟何欲。"},
{"title": "在南接北使诗", "author": "虞世基", "dynasty": "隋代", "content": "会玉二崤至，瑞节三秦归。林蝉疏欲尽，江雁断还飞。墙垣崇客馆，旌盖入王畿。共此敦封植，方欣荐纻衣。"},
{"title": "赠薛播州诗 其十二", "author": "杨素", "dynasty": "隋代", "content": "所欲栖一枝，禀分丰诸已。园树避鸣蝉，山梁过雌雉。野阴冒丛灌，幽气含兰芷。悲哉暮秋别，春草复萋矣。鸣琴久不闻，属听空流水。"},
{"title": "山斋独坐赠薛内史诗二首 其一", "author": "杨素", "dynasty": "隋代", "content": "居山四望阻，风云竟朝夕。深溪横古树，空岩卧幽石。日出远岫明，鸟散空林寂。兰庭动幽气，竹室生虚白。落花入户飞，细草当阶积。桂酒徒盈樽，故人不在席。日暮山之幽，临风望羽客。"},
{"title": "早渡淮诗", "author": "杨广", "dynasty": "隋代", "content": "平淮既淼淼，晓雾复霏霏。淮甸未分色，泱漭共晨晖。晴霞转孤屿，锦帆出长圻。潮鱼时跃浪，沙禽鸣欲飞。会待高秋晚，愁因逝水归。"},
{"title": "赐史祥诗", "author": "杨广", "dynasty": "隋代", "content": "伯煚朝继重，夏侯亲遇深。贵耳唯闻古，贱目讵知今。早𢶏劲草质，久有背淮心。扫逆黎山外，振旅河之阴。功已书王府，留情太仆箴。"},
{"title": "赠薛播州诗 其七", "author": "杨素", "dynasty": "隋代", "content": "荏苒积岁时，契阔同游处。阊阖既趋朝，承明还宴语。上林陪羽猎，甘泉侍清曙。迎风含暑气，飞雨凄寒序。相顾惜光阴，留情共延伫。"},
{"title": "锦石捣流黄二首 其一", "author": "杨广", "dynasty": "隋代", "content": "汉使出燕然，愁闺夜不眠。易制残灯下，鸣砧秋月前。"},
{"title": "锦石捣流黄二首 其二", "author": "杨广", "dynasty": "隋代", "content": "今夜长城下，云昏月应暗。谁见倡楼前，心悲不成惨。"},
{"title": "四时白纻歌二首 其二 江都夏", "author": "杨广", "dynasty": "隋代", "content": "黄梅雨细麦秋轻，枫叶秋秋江水平。飞楼绮观轩若惊，花簟罗帏当夜清。菱潭落日双凫舫，绿水红妆两摇渌。还似扶桑碧海上，谁肯空歌采莲唱。"},
{"title": "禅暇诗", "author": "无名释", "dynasty": "隋代", "content": "峨峨王舍城，郁郁灵竹园。中有神化长，巧诱入幽玄。善人募授福，恶友乐仇怨。善恶升沈异，薰莸别露门。"},
{"title": "嘲牛弘", "author": "马敞", "dynasty": "隋代", "content": "尝闻陇西牛。千石不用軥。今见陇西牛。卧地打草头。"},
{"title": "临去箸诗三首 其二", "author": "马明生", "dynasty": "隋代", "content": "天地自有常，人命最险毳。年若惊弦发，时犹轻矢逝。虽有灼灼姿，玉为尘生秽。秋草无秋耀，绿叶岂终岁。惜彼繁茂摧，哀彼寒霜厉。有存理必亡，有兴故有废。真官戏玄津，与物无凝滞。神冲紫霄内，形栖山水际。对虚忘有怀，游目托容裔。风尘将何来，真道故可大。"},
{"title": "别赠诗", "author": "孙万寿", "dynasty": "隋代", "content": "昔我游云阁，及尔谬同官。高步参师友，长裾接绮纨。索居方十载，相思劳万端。不言今夕遇，得尽故人欢。酒随彭泽至，琴即武城弹。高斋屏馀热，珍簟宿轻寒。叶落霜威重，蓂疏月色残。将归动离恨，弥伤行路难。"},
{"title": "空中歌三首 其三", "author": "葛玄", "dynasty": "隋代", "content": "散诞游山水，吐纳灵和津。炼气同希夷，静咏道德篇。至心宗玄一，冥感今乃宣。飞驾御九龙，飘飘乘紫烟。华景曜空衢，红云拥帝前。暂迂蓬莱宫，倏忽已宾天。伟伟众真会，渺渺凌重玄。体固无终劫，金颜随日鲜。欢乐太上境，悲念一切人。谁能离死坏，结是冥中缘。悠悠成至道，无有入无问。微妙良难测，智者谓我贤。若能弘众妙，轻举升神仙。"},
{"title": "采莲曲", "author": "殷英童", "dynasty": "隋代", "content": "荡舟无数伴，解缆自相催。汗粉无庸拭，风裙随意开。棹移浮荇乱，船进倚荷来。藕丝牵作缕，莲叶捧成杯。"},
{"title": "临去箸诗三首 其三", "author": "马明生", "dynasty": "隋代", "content": "浊尘谅为叹，世乐岂足预。振褐扫尘遐，飘飘独远举。寥寥岩岳际，萧萧纵万虑。灵真与我游，落景乘鸿御。朝乘云轮来，夕驾扶摇去。嗷嘈天地中，嚣声安得附。"},
{"title": "远戍江南寄京", "author": "孙万寿", "dynasty": "隋代", "content": "贾谊长沙国，屈平湘水滨。屈南瘴疠地，从来多逐臣。粤余非巧宦，少小拙谋身。欲飞无假翼，思鸣不值晨。如何载笔士，翻作负戈人。飘飖如木偶，叶置同刍狗。失路乃西浮，非狂亦东走。晚岁出函关，方春度京口。石城临虎据，天津望牛斗。牛斗盛妖氛，枭獍已成群。郤超初入暮，王粲始从军。裹粮楚山际，披甲吴屈汶。吴屈一浩荡，楚山何纠纷。惊波上溅日，乔木下临云。系越恒资辩，喻蜀几飞文。鲁连唯救患，吾彦不争勋。羁游岁月久，归思常搔首。非关不树萱，岂为无杯酒。数载辞乡县，三秋别亲友。壮志后风云，衰鬓先蒲柳。心绪乱如丝，空怀畴昔时。昔时游帝里，弱岁逢知己。旅食南馆中，飞盖西园里。河间本好书，东平唯爱士。英辩接天人，清言洞名理。凤池时寓直，麟阁常游止。胜地盛宾僚，丽景相携招。舟泛昆明水，骑指渭津桥。祓除临灞岸，供帐出东郊。宜城酝始熟，阳翟曲新调。绕树乌啼夜，ず麦雉飞朝。细尘梁下落，长袖掌中娇。欢娱三乐至，怀抱百忧销。梦想犹如昨，寻思久寂寥。一朝牵世网，万里逐波潮。回轮常自转，悬旆不堪摇。登高视衿带，乡关白云外。回首望孤城，愁人益不平。华亭宵鹤唳，幽谷早莺鸣。断绝心难续，惝恍魂屡惊。群纪通家好，邹鲁故乡情。若值南飞雁，时能访希生。"},
{"title": "赠薛播州诗 其九", "author": "杨素", "dynasty": "隋代", "content": "汉阴政已成，岭表人犹蠹。弹冠比方新，还珠总如故。楚人结去思，越俗歌来暮。阳乌尚归飞，别鹤还回顾。君见南枝巢，应思北风路。"},
{"title": "于太常寺听陈国蔡子元所校正声乐诗", "author": "许善心", "dynasty": "隋代", "content": "维阳成礼乐，治定昔君临。充庭观树羽，之帝仰摐金。既因钟石变，将随河海沈。湛露废还序，承风绝复寻。衮章无旧迹，韶夏有馀音。泽竭英茎散，人遗忧思深。悲来未减瑟，泪下正闻琴。讵似文侯睡，聊同微子吟。钟奏殊南北，商声异古今。独有延州听，应知亡国音。"},
{"title": "献岁燕宫臣诗", "author": "杨广", "dynasty": "隋代", "content": "三元建上京，六佾宴吴城。朱庭容卫肃，青天春气明。朝光动剑彩，长阶分佩声。酒阑钟磬息，欣观礼乐成。"},
{"title": "奉和春日临渭水应令诗", "author": "柳䛒", "dynasty": "隋代", "content": "饮马投钱岸，解钓剖璜津。风丝曳香饵，覆杯怀昔人。"},
{"title": "奉和御制月夜观星示百僚诗", "author": "袁庆", "dynasty": "隋代", "content": "六龙初匿影，顾兔始驰光。戎井传宵漏，山庭引夕凉。宸居多胜托，闲步出琳堂。烂烂星芒动，耿耿清河长。青道移天驷，北极转文昌。乔枝犹隐毕，绝岭半侵张。仰观留玉裕，睿作动金相。无庸徒抱寂，何以继连章。"},
{"title": "小山诗", "author": "崔仲方", "dynasty": "隋代", "content": "昆丘本难陟，轩台不易朝。还往麟洲上，时听凤凰箫。霞观文犀簟，香林碧玉条。且学烧丹甑，何假摘灵桃。"},
{"title": "暮秋望月示学士各释愁应教", "author": "徐仪", "dynasty": "隋代", "content": "碣石寒光远，□□秋色高。长沙正下叶，曲岸已飞涛。君王怅晚节，延伫竭神皋。复属西园夜，轻辇暂游遨。游遨未云赏，苍茫孤月上。枝间影合离，波上光来往。此夕未央宫，应照仙人掌。掌高明转净，夜深留睿想。处处敞高扃，流照满珠庭。重轮入雅曲，合璧应祥经。灿烂浮珠网，参差间玉星。山幽有芳桂，林静发新蓂。蓂开布帝城，分枝共月明。斜晖渐西落，弥□轸归情。骖驾且来游，圣藻命舒愁。询刍以蠲病，参妙本难酬。良史称天闳，因时命应刘。楚王追绿兕，齐后出青丘。驰原落云翼，截水曳吞舟。无劳子虚咤，即事可忘忧。"},
{"title": "游明庆寺诗", "author": "姚察", "dynasty": "隋代", "content": "地灵居五净，山幽寂四禅。月宫临镜石，花赞绕峰莲。霞晖间幡影，云气合炉烟。迥松高偃盖，水瀑细分泉。含风万籁响，裛露百花鲜。宿昔寻真趣，结友亟留连。山庭出藿蘼，涧沚濯潺湲。因斯事熏习，便得息攀缘。何言遂云雨，怀此怅悠然。徒有南登望，会逐东流旋。"},
{"title": "庭前枯树诗", "author": "孙万寿", "dynasty": "隋代", "content": "当时金谷里，昔日平陵东。布叶俱承露，开花共待风。摇落一如此，容华遂不同。庭前生意尽，井上蠹心空。匠者无劳顾，拥肿难为功。"},
{"title": "赐诸葛颖", "author": "杨广", "dynasty": "隋代", "content": "参翰长洲苑，侍讲肃成门。名理穷研核，英华恣讨论。实录资平允，传芳导后昆。"},
{"title": "忆情人诗", "author": "秦玉鸾", "dynasty": "隋代", "content": "兰幕虫声切，椒庭月影斜。可怜秦馆女，不及洛阳花。"},
{"title": "夜作巫山诗", "author": "崔仲方", "dynasty": "隋代", "content": "荆门秋水急，巫峡断云轻。若为教月夜，长短听猿声。"},
{"title": "诗二首 其一", "author": "扈谦", "dynasty": "隋代", "content": "风从牖中入，酒在杯中摇。手握四十九，灵光在上照。巍峨丛蓍下，独向冥理笑。"},
{"title": "遗世四言诗", "author": "阴长生", "dynasty": "隋代", "content": "维予之先，佐命唐虞。爰逮汉世，紫艾重纾。予独好道，而为匹夫。高尚素志，不事王侯。贪生得生，亦又何求。超迹苍霄，乘龙驾浮。青要承翼，与我为仇。入火不灼，蹈波不濡。逍遥太极，何虑何忧。游戏仙都，顾悯群愚。年命之逝，如川之流。奄忽未几，泥土为传。驰走索死，不肯暂休。予之圣师，体道之真。升腾变化，松乔为邻。维予同学，一十二人。寒苦求道，历二十年。中多怠惰，志行不坚。痛乎诸子，命也自天。天不妄授，道必归贤。身投幽壤，何时可还。嗟尔将来，勤加精研。勿为流俗，富贵所牵。神丹一成，升彼九天。寿同三光，何但亿千。惟予垂发，少好道德。弃家随师，东西南北。委放五经，避世自匿。三十馀年，名山之侧。寒不遑衣，饥不暇食。思不敢归，劳不敢息。奉事圣师，承颜悦色。面垢足胝，乃见哀识。遂传要诀，恩深不测。妻子延年，咸享无极。黄白既成，货财千亿。役使鬼神，玉女侍侧。予得度世，神丹之力。"},
{"title": "夏日诗", "author": "李德林", "dynasty": "隋代", "content": "夏景多烦蒸，山水暂追凉。桐枝覆玉槛，荷叶满银塘。轻扇摇明月，珍簟拂流黄。壶盛仙客酒，瓶贮帝台浆。才人下铜雀，侍妓出明光。歌声越齐市，舞曲冠平阳。微风动罗带，薄汗染红妆。共欣陪宴赏，千秋乐未央。"},
{"title": "于邢邵座赋诗", "author": "辛德源", "dynasty": "隋代", "content": "寒威渐离风，春色方依树。"},
{"title": "舍舟登陆示慧日道场玉清玄坛德众诗", "author": "杨广", "dynasty": "隋代", "content": "天净宿云卷，日举长川旦。飒洒林花落，逶迤风柳散。孤鹤近追群，啼莺远相唤。莲舟水处尽，画轮途始半。江浐各自遥，东西并兴叹。已熏禅慧力，复藉金丹捍。有异三川游，曾非四门观。于焉履妙道，超然登彼岸。"},
{"title": "奉和晚日杨子江应教诗", "author": "柳䛒", "dynasty": "隋代", "content": "大江都会所，长洲有旧名。西流控岷蜀，东泛迩蓬瀛。未睹纤罗动，先听远涛声。空濛云色晦，浃垒浪华生。欲知暮雨歇，当观飞旆轻。"},
{"title": "寄阮郎诗", "author": "张碧兰", "dynasty": "隋代", "content": "郎如洛阳花，妾似武昌柳。两地惜春风，何时一携手。"},
{"title": "阳春歌", "author": "柳䛒", "dynasty": "隋代", "content": "春鸟一啭有千声。春花一丛千种名。旅人无语坐檐楹。思乡怀土志难平。唯当文共酒。暂与兴相迎。"},
{"title": "歌", "author": "李仙君", "dynasty": "隋代", "content": "金鼎天门开，反童复婴孩。日月照昆仑，真君自然来。三年结黄云，千日成圣胎。九年登金阙，一纪升三台。龙虎自然交，上帝安金台。众神仰天表，忻慕心徘徊。子今受灵文，专心如死灰。积功十二年，功毕登云梯。白光生圆象，紫气冲云霓。端虚念太乙，浩劫天地齐。"},
{"title": "白马篇", "author": "辛德源", "dynasty": "隋代", "content": "任侠重芳辰，相从竞逐春。相羁络赭汗，紫缕应红尘。宝剑提三尺，雕弓韬六钧。鸣珂蹀细柳，飞盖出宜春。遥见浮光发，悬知上头人。"},
{"title": "行经旧国诗", "author": "孙万寿", "dynasty": "隋代", "content": "萧条金阙远，怅望羁心愁。旧邸成三径，故园馀一丘。庭引田家客，池泛野人舟。日斜山气冷，风近树声秋。弱年陪宴喜，方兹更献酬。修竹惭词赋，丛桂且淹留。自忝无员职，空贻不调羞。武骑非吾好，还思江汉游。"},
{"title": "赋得镜诗", "author": "李巨仁", "dynasty": "隋代", "content": "魏公知本姓，秦楼识旧名。凤从台上出，龙就匣中生。无波菱自动，不夜月恒明。非唯照佳丽，复得厌山精。"},
{"title": "侍皇太子宴应令诗", "author": "沈君道", "dynasty": "隋代", "content": "副君监抚暇，禁苑暂停车。水落金沙浅，云高玉叶疏。随厨白羽驾，逐钓紫鳞鱼。饱德良无已，荣陪终宴馀。"},
{"title": "奉和晚日杨子江应制诗", "author": "柳䛒", "dynasty": "隋代", "content": "诘旦金铙发，骖驾出城闉。鲜云临葆盖，细草藉班轮。千里烟霞色，四望江山春。梅风吹落蕊，酒雨减轻尘。日斜欢未毕，睿想良非一。风生叠浪起，雾卷孤帆出。辞藻丽繁星，高论光朝日。空美邹枚侣，终谢渊云笔。"},
{"title": "为寒床妇赠夫妇诗", "author": "王胄", "dynasty": "隋代", "content": "月净闺偏冷，更深夜转长。霜纨犹掩扇，露縠未飘香。解带惭连理，引被愧鸳鸯。谁能未相识，还为守空床。"},
{"title": "刘生", "author": "柳庄", "dynasty": "隋代", "content": "座惊称字孟，豪雄道姓刘。广陌通朱邸，大路起青楼。耍贤驿已置，留宾辖且投。光斜日下雾，庭阴月上钩。"},
{"title": "钓竿篇", "author": "李巨仁", "dynasty": "隋代", "content": "潺湲面江海，滉瀁瞩波澜。不惜黄金饵，唯怜翡翠竿。斜纶控急水，定楫下飞湍。潭迥风来易，川长雾歇难。寄言朝市客，沧浪余自安。"},
{"title": "刘生", "author": "弘执恭", "dynasty": "隋代", "content": "英名振关右，雄气逸江东。游侠五都内，去来三秦中。剑照七星影，马控千金骢。纵横方未息，因兹定武功。"},
{"title": "奉和赐酺诗", "author": "王胄", "dynasty": "隋代", "content": "河洛称朝市，崤函实奥区。周营曲阜作，汉建奉春谟。大君苞二代，皇居盛两都。招摇正东指，天驷乃西驱。展軨齐玉软，式道耀金吾。千门驻罕毕，四达俨车徒。是节春之暮，神皋华实敷。皇情感时物，睿思属枌榆。诏问百年老，恩隆五日酺。小人荷熔铸，何由答大炉。"},
{"title": "赋得马援诗", "author": "王申礼", "dynasty": "隋代", "content": "二帝已驰声，五溪还总兵。受诏金鞍动，论功铜马成。唯称聚米势，无惭意苡情。虽谢云台影，犹传千载名。"},
{"title": "答江学士协诗", "author": "周若水", "dynasty": "隋代", "content": "弱龄爱丘壑，与子亟忘归。开襟对泉石，携手玩芳菲。忽闻朝市变，斯乐眇难追。意气酒中改，容颜镜里衰。祁寒伤暮节，落景促馀晖。野旷蓬常转，林遥鸟倦飞。故友轻金玉，万里嗣音徽。乡关不可望，客泪徒沾衣。"},
{"title": "入山诗", "author": "李德林", "dynasty": "隋代", "content": "登岭望重关，腰佩且鸣环。天河临易饮，月桂近将攀。王母西山至，夫人南岳还。何必阳台下，要待梦容颜。"},
{"title": "成连", "author": "辛德源", "dynasty": "隋代", "content": "征夫从远役，归望绝云端。蓑笠城逾坏，霜落梅初寒。雪夜愁烽湿，冰朝饮马难。寂寂长安信，谁念客衣单。"},
{"title": "咏死牛诗", "author": "柳䛒", "dynasty": "隋代", "content": "一朝辞绀幰，千里别黄河。对衣徒下泣，扣角讵闻歌。"},
{"title": "纪辽东二首 其二", "author": "王胄", "dynasty": "隋代", "content": "天威电迈举朝鲜。信次即信旋。还笑魏家司马懿。迢迢用一年。鸣銮诏跸发淆潼。合爵有畴庸。何必丰沛多相识。比屋降尧封。"},
{"title": "过故邺诗", "author": "段君彦", "dynasty": "隋代", "content": "玉马芝兰北，金凤鼓山东。旧国千门废，荒垒四郊通。深潭直有菊，涸井半生桐。粉落妆楼毁，尘飞歌殿空。虽临玄武观，不识紫微宫。年代俄成昔，唯馀风月同。"},
{"title": "白马篇", "author": "辛德源", "dynasty": "隋代", "content": "任侠重芳辰，相从竞逐春。金羁络赭汗，紫缕应红尘。宝剑提三尺，雕弓韬六钧。鸣珂蹀细柳，飞盖出宜春。遥见浮光发，悬知上头人。"},
{"title": "元会大飨歌十一首 其九", "author": "牛弘等奉诏作", "dynasty": "隋代", "content": "礼以安国。仁为政。具物必陈。饔牢盛。罝罘斤斧。顺时令。怀生熙熙。皆得性。于兹宴喜。流嘉庆。"},
{"title": "元会大飨歌十一首 其十", "author": "牛弘等奉诏作", "dynasty": "隋代", "content": "皇道四达。礼乐成。临朝日举。表时平。甘芳既饫。醑以清。扬休玉卮。正性情。隆我帝载。永明明。"},
{"title": "枣下何纂纂二首 其一", "author": "王胄", "dynasty": "隋代", "content": "柳黄知节变，草绿识春归。复道含云影，重檐照日辉。"},
{"title": "登终南山拟古诗", "author": "胡师耽", "dynasty": "隋代", "content": "结庐终南山，西北望帝京。烟霞乱鸟道，劣见长安城。宫雉互相映，双阙云间生。钟鼓沸阊阖，笳管咽承明。朱阁临槐路，紫盖飞纵横。望望未极已，瓮牖秋风惊。岩岫草木黄，飞雁遗寒声。坠叶积幽径，繁露垂荒庭。瓮中酒新熟，涧谷寒虫鸣。且对一壶酒，安知世间名。寄言朝市客，同君乐太平。"},
{"title": "和周记室游旧京诗", "author": "孙万寿", "dynasty": "隋代", "content": "大夫悯周庙，王子泣殷墟。自然心断绝，何关系惨舒。仆本漳滨士，旧国亦沦胥。紫陌风尘起，青坛冠盖疏。台留子建赋，宫落仲将书。谯周自题柱，商容谁表闾。闻君怀古曲，同病亦涟如。方知周处叹，前后信非虚。"},
{"title": "元会大飨歌十一首 其八", "author": "牛弘等奉诏作", "dynasty": "隋代", "content": "道高物备。食多方。山肤既善。水豢良。桓蒲在位。簨业张。加笾折俎。烂成行。恩风下济。道化光。"},
{"title": "文武舞歌二首 其二 武舞歌", "author": "牛弘等奉诏作", "dynasty": "隋代", "content": "惟皇御宇，惟帝乘乾。五材并用，七德兼宣。平暴夷险，拯溺救燔。九域载安，兆庶斯赖。续地之厚，补天之大。声隆有截，化覃无外。鼓钟既奋，干戚攸陈。功高德重，政谧化淳。鸿休永播，久而弥新。"},
{"title": "骢马", "author": "王申礼", "dynasty": "隋代", "content": "善马金羁饰，蹑影复凌空。影入长城水，声随胡地风。鞚敛青门外，珂喧紫陌中。行行苦不倦，唯当御史骢。"},
{"title": "咏修竹诗", "author": "明克让", "dynasty": "隋代", "content": "非君多爱赏，谁贵此贞心。"},
{"title": "长安道", "author": "何妥", "dynasty": "隋代", "content": "长安狭斜路，纵横四达分。车轮鸣凤辖，箭服耀鱼文。五陵多任侠，轻骑自连群。少年皆重气，谁识故将军。"},
{"title": "赋得高柳鸣蝉诗", "author": "王申礼", "dynasty": "隋代", "content": "园柳吟凉久，嘶蝉应序惊。露下緌恒湿，风高翅转轻。叶疏飞更迥，秋深响自清。何言枝里翳，遂入蔡琴声。"},
{"title": "相逢狭路间", "author": "李德林", "dynasty": "隋代", "content": "天衢号九经，冠盖恒纵横。忽逢怀刺客，相寻欲逐名。我住河阳浦，开门望帝城。金台远犹出，玉观夜恒明。筵羞太官膳，酒酿步兵营。悬床接高十，隔帐授诸生。流水琴前韵，飞尘歌后轻。大子难为弟，中子难为兄。小子轻财利，实见陶朱情。龙轩照人转，骥马嘘天明。入门俱有说，至道胜金ぷ。出门会亲友，天官奏德星。大妇训端木，中妇训刘灵。小妇南山下，击缶和秦筝。群宾莫有戏，灯来告绝缨。"},
{"title": "东飞伯劳歌", "author": "辛德源", "dynasty": "隋代", "content": "合欢芳树连理枝，荆王神女乍相随。谁家妖艳荡轻舟，含娇转眄骋风流。犀枻兰桡翠羽盖，云罗雾縠莲花带。女儿年几十六七，玉面新妆映朝日。落花从风俄度春，空留可怜何处新。"},
{"title": "凯乐歌辞三首 其三 述天下太平", "author": "牛弘等奉诏作", "dynasty": "隋代", "content": "阪泉轩德，丹浦尧勋。始实以武，终乃以文。嘉乐圣主，大哉为君。出师命将，廓定重氛。书轨既并，干戈是戢。弘风设教，政成人立。礼乐聿兴，衣裳载缉。风云自美，嘉祥爰集。皇皇圣政，穆穆神猷。牢笼虞夏，度越姬刘。日月比耀，天地同休。永清四海，长帝九州。"},
{"title": "雨晴诗", "author": "王胄", "dynasty": "隋代", "content": "初晴物候凉，夕景照山庄。残虹低饮涧，新溜上侵塘。风度蝉声远，云开雁路长。"},
{"title": "敦煌乐二首 其二", "author": "王胄", "dynasty": "隋代", "content": "极目眺修涂，平原忽超远。心期在何处，望望崦嵫晚。"},
{"title": "言反江阳寓目灞涘赠易州陆司马诗", "author": "王胄", "dynasty": "隋代", "content": "游人卖药罢，徐步反江干。行吟灞陵岸，回首望长安。晨华照城阙，参差复郁盘。千门含日丽，万雉映霞丹。云开承露掌，吹动相风竿。游童轻薄少，鲜服鵔鸃冠。花开傅粉晏，尘起副车韩。屡投双飞剑，曾操两色丸。挂玉要游女，弹珠落矫翰。信美非吾乐，何事久盘桓。欲动南登咏，还谣北上难。眷言思旧友，徂远路漫漫。燕陲望楚服，天际与云端。棹发吴涛上，荆歌易水寒。十年阻风月，万里别金兰。心期竟何许，怀抱日摧残。容华冉冉谢，衣带朝朝宽。盛宪宁延寿，刘琨自少欢。宿昔均取舍，同波岂异澜。赠言不尽意，掷笔起长叹。"},
{"title": "芙蓉花", "author": "辛德源", "dynasty": "隋代", "content": "洛神挺凝素，文君拂艳红。丽质徒相比，鲜彩两难同。光临照波日，香随出岸风。涉江良自远，托意在无穷。"},
{"title": "短歌行", "author": "辛德源", "dynasty": "隋代", "content": "驰射罢金沟，戏笑上云楼。少妻鸣赵瑟，侍妓转吴讴。杯度浮香满，扇举细尘浮。星河耿凉夜，飞月艳新秋。忽念奔驹促，弥欣执烛游。"},
{"title": "登名山篇", "author": "李巨仁", "dynasty": "隋代", "content": "名山称地镇，千仞上凌霄。千开金阙迥，雾起石梁遥。翠微横鸟路，珠涧入星桥。风急青溪晚，霞散赤城朝。寓目幽栖地，驾言追绮季。避世桃源士，忘情漆园吏。抽簪傲九辟，脱屣轻千驷。沈冥负俗心，萧洒凌千意。苍苍耸极天，伏眺尽山川。叠峰如积浪，分崖若断烟。浅深闻度雨，轻重听飞泉。采药逢三岛，寻真值九仙。藏书凡几代，看博已经年。逝将追羽客，千载一来旋。"},
{"title": "猗兰操", "author": "辛德源", "dynasty": "隋代", "content": "奏事传青阁，拂除乃陶嘉。散条凝露彩，含芳映日华。已知香若麝，无怨直如麻。不学芙蓉草，空作眼中花。"},
{"title": "酬陆常侍诗", "author": "王胄", "dynasty": "隋代", "content": "相知四十年，别离万馀里。君留五湖曲，余去三河涘。寒检君后凋，溺灰余仅死。何言西北云，复觌东南美。深交不忘故，飞觞敦宴喜。赠藻发中情，奇音迈流徵。追惟中岁日，于斯同憩止。思之宛如昨，倏焉逾二纪。畴昔多朋好，一旦埋蒿里。无人莫己知，有恸伤知己。把臂还相泣，岿然吾与子。沾襟行自念，哀哉亦已矣。吾归在漆园，著书试词理。劳息乃殊致，存亡宁异轨。大路不能遵，咄哉情可鄙。"},
{"title": "乐部曹观乐诗", "author": "何妥", "dynasty": "隋代", "content": "东海馀风大，陶唐遗思深。何如观遍舞，奏鼓间摐金。清管调丝竹，朱弦韵雅琴。八行陈树羽，六德审知音。至道兼韶濩，充庭总韎任。高天度流火，落日广城阴。百神谐景福，万国仰君临。大乐非钟鼓，且用戒民心。"},
{"title": "敦煌乐二首 其一", "author": "王胄", "dynasty": "隋代", "content": "长途望无已，高山断还续。意欲此念时，气绝不成曲。"},
{"title": "皇后房内歌", "author": "牛弘等奉诏作", "dynasty": "隋代", "content": "至顺垂典，正内弘风。母仪万国，训范六宫。求贤启化，进善宣功。家邦载序，道业斯融。"},
{"title": "宴群臣登歌", "author": "牛弘等奉诏作", "dynasty": "隋代", "content": "皇明驭历，仁深海县。载择良辰，式陈高宴。颙颙卿士，昂昂侯甸。车旗煜爚，衣缨葱茜。乐正展悬，司宫饰殿。三揖称礼，九宾为传。圆鼎临碑，方壶在面。鹿鸣成曲，嘉鱼入荐。筐篚相辉，献酬交遍。饮和饱德，恩风长扇。"},
{"title": "圜丘歌八首 其六 需夏", "author": "牛弘等奉诏作", "dynasty": "隋代", "content": "礼以恭事，荐以飨时。载清玄酒，备絜芗萁。回旒分爵，思媚轩墀。惠均撤俎，祥降受厘。十伦以具，百福斯滋。克昌厥德，永祚鸿基。"},
{"title": "五郊歌五首 其五 黑帝歌羽音", "author": "牛弘等奉诏作", "dynasty": "隋代", "content": "玄英启候，冥陵初起。虹藏于天，雉化于水。严关重闭，星回日穷。黄钟动律，广莫生风。玄樽示本，天产惟质。恩覃外区，福流京室。"},
{"title": "赠情人诗", "author": "李月素", "dynasty": "隋代", "content": "感郎千金意，含娇抱郎宿。试作帷中音，羞开灯前目。"},
{"title": "赋得方塘含白水诗", "author": "李巨仁", "dynasty": "隋代", "content": "白水溢方塘，淼淼素波扬。叠浪轻凫影，连漪写雁行。长堤柳色翠，夹岸荇花黄。观鱼自有乐，何必在濠梁。"},
{"title": "奉和出颍至淮应令诗", "author": "弘执恭", "dynasty": "隋代", "content": "睿情欣逸赏，临泛入淮淝。棹声喧岸度，帆影出云飞。清流含日彩，奔浪荡霞晖。还如漳水曲，鸣笳启路归。"},
{"title": "元会大飨歌十一首 其七", "author": "牛弘等奉诏作", "dynasty": "隋代", "content": "嘉羞入馈。犹化谧。沃土名滋。帝台实。阳华之菜。雕陵栗。鼎俎芬芳。豆笾溢。通幽致远。车书一。"},
{"title": "圜丘歌八首 其一 昭夏", "author": "牛弘等奉诏作", "dynasty": "隋代", "content": "肃祭典，协良辰。具嘉荐，俟皇臻。礼方成，乐已变。感灵心，回天眷。辟华阙，下乾宫。乘精气，御祥风。望爟火，通田烛。膺介圭，受瑄玉。神之临，庆阴阴。烟衢洞，宸路深。善既福，德斯辅。流鸿祚，遍区寓。"},
{"title": "太庙乐歌九首 其五 皇曾祖康王神室歌", "author": "牛弘等奉诏作", "dynasty": "隋代", "content": "皇条俊茂，帝系灵长。丰功叠轨，厚利重光。福由善积，代以德彰。严恭尽礼，永锡无疆。"},
{"title": "元会大飨歌十一首 其二 肆夏", "author": "牛弘等奉诏作", "dynasty": "隋代", "content": "惟熙帝载，式固王猷。体乾建本，是曰孟侯。驰道美汉，寝门称周。德心既广，道业惟优。傅保斯导，贤才与游。瑜玉发响，画轮停辀。皇基方峻，七畅恒休。"},
{"title": "白马篇", "author": "王胄", "dynasty": "隋代", "content": "白马黄金鞍，蹀躞柳城前。蹀此何乡客，长安恶少年。结发从戎事，驰名振朔边。良弓控繁弱，利剑挥龙泉。披林扼凋虎，仰手接飞鸢。前年破沙漠，昔岁取祁连。折冲摧右校，搴旗殪左贤。昆弥还谢力，庆忌本推儇。海外平遐险，来庭识负褰。三韩劳薄伐，六事指幽燕。良家选河右，猛将征西山。浮云屯羽骑，蔽日引长旃。自矜有馀勇，应募忽争先。王师已得隽，夷首失求全。鼓行徇玉检，乘胜荡朝鲜。志勇期功立，宁惮微躯捐。不羡山河赏，谁希竹素传。"},
{"title": "奉敕于太常寺修正古乐诗", "author": "何妥", "dynasty": "隋代", "content": "大乐遗钟鼓，至乐贵忘情。俗久淳和变，年深礼孝生。嶰谷调孤管，仑山学凤鸣。浮云成舞曲，白雪作歌名。闻诗六义辨，观漏八风平。肃穆皇威畅，沦涟河水清。钧天动丝竹，括地响錞钲。尽美兼韶濩，盛德总咸英。寥亮凫钟彻，飘扬翟羽轻。小臣属千载，时幸预簪缨。行欣负苍璧，衢坛听九成。"},
{"title": "太庙乐歌九首 其七 皇考太祖武元皇帝神室歌", "author": "牛弘等奉诏作", "dynasty": "隋代", "content": "深仁冥著，至道潜敷。皇矣太祖，耀名天衢。剪商隆祚，奄宅隋区。有命既集，诞开灵符。"},
{"title": "圜丘歌八首 其二 皇夏", "author": "牛弘等奉诏作", "dynasty": "隋代", "content": "于穆我后，昭明有融。道济明域，功格玄穹。百神警卫，万国承风。仁深德厚，信洽义丰。明发思政，勤忧在躬。鸿基惟永，福祚长隆。"},
{"title": "元会大飨歌十一首 其五", "author": "牛弘等奉诏作", "dynasty": "隋代", "content": "饔人进羞。乐侑作。川潜之脍。云飞臛。甘酸有宜。芬勺药。金敦玉豆。盛交错。御鼓既声。安以乐。"},
{"title": "答贺属诗", "author": "王胄", "dynasty": "隋代", "content": "外黄初邸客，蜀郡晚琴声。本欲从张耳，何曾说马卿。定知游道日，非是第如行。高文拟杂佩，善谑间瑶琼。前书言家室，末叙挂簪缨。问仁宁伐国，扬波岂乱清。闻有阳台客，常留入梦情。无为嗟独割，空引助庖名。"},
{"title": "社稷歌四首 其三 秋报社諴夏", "author": "牛弘等奉诏作", "dynasty": "隋代", "content": "北墉申礼，单出表诚。丰牺入荐，华乐在庭。原隰既平，泉流又清。如云已望，高廪斯盈。"},
{"title": "十索四首 其二", "author": "丁六娘", "dynasty": "隋代", "content": "为性爱风光，偏憎良夜促。曼眼腕中娇，相看无厌足。欢情不耐眠，从郎索花烛。"},
{"title": "先农歌 諴夏", "author": "牛弘等奉诏作", "dynasty": "隋代", "content": "农祥晨晰，土膏初起。春原俶载，青坛致祀。敛跸长阡，回旌外壝。房俎饰荐，山罍沈滓。亲事朱弦，躬持黛耜。恭神务穑，受禧隆祉。"},
{"title": "别周记室诗", "author": "王胄", "dynasty": "隋代", "content": "五里徘徊鹤，三声断绝猿。何言俱失路，相对泣离樽。别意凄无已，当歌寂不喧。贫交欲有赠，掩涕竟无言。"},
{"title": "社稷歌四首 其一 春祈社諴夏", "author": "牛弘等奉诏作", "dynasty": "隋代", "content": "厚地开灵，方坛崇祀。达以风露，树之松梓。勾萌既申，芟柞伊始。恭祈粢盛，载膺休祉。"},
{"title": "朝日夕月歌二首 其二 夕月諴夏", "author": "牛弘等奉诏作", "dynasty": "隋代", "content": "澄辉烛地域，流耀镜天仪。历草随弦长，珠胎逐望亏。成形表蟾兔，窃药资王母。西郊礼既成，幽坛福惟厚。"},
{"title": "太庙乐歌九首 其八 饮福酒歌", "author": "牛弘等奉诏作", "dynasty": "隋代", "content": "神道正直，祀事有融。肃雍备礼，庄敬在躬。羞燔已具，奠酹将终。降祥惟永，受福无穷。"},
{"title": "朝日夕月歌二首 其一 朝日諴夏", "author": "牛弘等奉诏作", "dynasty": "隋代", "content": "扶木上朝暾，嵫山沈暮景。寒来游晷促，暑至驰辉永。时和合璧耀，俗泰重轮明。执圭尽昭事，服冕罄虔诚。"},
{"title": "枣下何纂纂二首 其二", "author": "王胄", "dynasty": "隋代", "content": "御柳长条翠，宫槐细叶开。还得闻春曲，便逐鸟声来。"},
{"title": "十索二首 其二", "author": "丁六娘", "dynasty": "隋代", "content": "兰房下翠帷，莲帐舒鸳锦。欢情宜早畅，密意须同寝。欲共作缠绵，从郎索花枕。"},
{"title": "太庙乐歌九首 其四 皇高祖太原府君神室歌", "author": "牛弘等奉诏作", "dynasty": "隋代", "content": "缔基发祥，肇源兴庆。乃仁乃哲，克明克令。庸宣国图，善流人咏。开我皇业，七百同盛。"},
{"title": "圜丘歌八首 其五 文舞", "author": "牛弘等奉诏作", "dynasty": "隋代", "content": "皇矣上帝，受命自天。睿图作极，文教遐宣。四方监观，万国陶甄。有苗斯格，无得称焉。天地之经，和乐具举。休徵咸萃，要荒式序。正位履端，秋霜春雨。"},
{"title": "諴夏", "author": "牛弘等奉诏作", "dynasty": "隋代", "content": "四海之内，一和之壤。地曰神州，物赖生长。咸池既降，泰折斯飨。牲牷尚黑，圭玉实两。九寓载宁，神功克广。"},
{"title": "侍宴东宫应令诗", "author": "于仲文", "dynasty": "隋代", "content": "铜楼充震位，银牖集嘉宾。青宫列绀幰，紫陌结朱轮。弦调宝瑟曲，歌动画梁尘。金卮倾斗酒，琼筵列八珍。花惊度翠羽，萍散跃赪鳞。承恩叨并作，扣寂绕阳春。"},
{"title": "太庙乐歌九首 其一 迎神歌", "author": "牛弘等奉诏作", "dynasty": "隋代", "content": "务本兴教，尊神体国。霜露感心，享祀陈则。官联式序，奔走在庭。几筵结慕，裸献惟诚。嘉乐载合，神其降止。永言保之，锡以繁祉。"},
{"title": "奉和冬至乾阳殿受朝应诏诗", "author": "牛弘", "dynasty": "隋代", "content": "恭已临万寓，宸居御八埏。作贡菁茅集，来朝圭黻连。司仪三揖盛，掌礼九宾虔。重栏映如璧，复殿绕非烟。"},
{"title": "太庙乐歌九首 其三 俎入歌", "author": "牛弘等奉诏作", "dynasty": "隋代", "content": "祭本用初，祀由功举。骏奔由会，供神有序。明酌盈樽，丰牺实俎。幽金既荐，缋错维旅。享由明德，香非稷黍。载流嘉庆，克固鸿绪。"},
{"title": "十索二首 其一", "author": "丁六娘", "dynasty": "隋代", "content": "含娇不自转，送眼劳相望。无那关情伴，共入同心帐。欲防人眼多，从郎索锦障。"},
{"title": "五郊歌五首 其三 黄帝歌宫音", "author": "牛弘等奉诏作", "dynasty": "隋代", "content": "爰稼作土，顺位称坤。孕金成德，履艮为尊。黄本内色，宫实声始。万物资生，四时咸纪。灵坛泛扫，盛乐高张。威仪孔备，福履无疆。"},
{"title": "元会大飨歌十一首 其一 皇夏", "author": "牛弘等奉诏作", "dynasty": "隋代", "content": "深哉皇度，粹矣天仪。司陛整跸，式道先驰。八屯雾拥，七萃云披。退扬进揖，步矩行规。句陈乍转，华盖徐移。羽旗照耀，圭组陆离。居高念下，处安思危。照临有度，纪律无亏。"},
{"title": "凯乐歌辞三首 其一 述帝德", "author": "牛弘等奉诏作", "dynasty": "隋代", "content": "于穆我后，睿哲钦明。膺天之命，载育群生。开元创历，迈德垂声。朝宗万寓，祗事百灵。焕乎皇道，昭哉帝则。惠政滂流，仁风四塞。淮海未宾，江湖背德。运筹必胜，濯征斯克。八荒雾卷，四表云褰。雄图盛略，迈后光前。寰区已泰，福祚方延。长歌凯乐，天子万年。"},
{"title": "凯乐歌辞三首 其二 述诸军用命", "author": "牛弘等奉诏作", "dynasty": "隋代", "content": "帝德远覃，天维宏布。功高云天，声隆韶濩。惟彼海隅，未从王度。皇赫斯怒，元戎启路。桓桓猛将，赳赳英谟。攻如燎发，战似摧枯。救兹涂炭，克彼妖逋。尘清两越，气静三吴。鲸鲵已夷，封疆载辟。班马萧萧，归旌奕奕。云台表效，司勋纪绩。业并山河，道固金石。"},
{"title": "元会大飨歌十一首 其十一 上寿歌", "author": "牛弘等奉诏作", "dynasty": "隋代", "content": "俗已乂。时又良。朝玉帛。会衣裳。基同北辰久。寿共南山长。黎元鼓。腹乐未央。"},
{"title": "圜丘歌八首 其三 登歌", "author": "牛弘等奉诏作", "dynasty": "隋代", "content": "德深礼大，道高飨穆。就阳斯恭，陟配惟肃。血膋升气，冕裘标服。诚感清玄，信陈史祝。祗承灵贶，载膺多福。"},
{"title": "諴夏", "author": "牛弘等奉诏作", "dynasty": "隋代", "content": "禘祖垂典，郊天有章。以孟之春，于国之阳。茧栗惟诚，陶匏斯尚。人神接礼，明幽交畅。火灵降祚，火历载隆。烝哉帝道，赫矣皇风。"},
{"title": "元会大飨歌十一首 其六", "author": "牛弘等奉诏作", "dynasty": "隋代", "content": "玉食惟后。膳必珍。芳菰既絜。重秬新。是能安体。又调神。荆包必至。海贡陈。用之有节。德无垠。"},
{"title": "元会大飨歌十一首 其三 食举歌", "author": "牛弘等奉诏作", "dynasty": "隋代", "content": "燔黍设教。礼之始。五味相资。火为纪。平心和德。在甘旨。牢羞既陈。钟石俟。以斯而御。扬盛轨。"},
{"title": "圜丘歌八首 其四 諴夏", "author": "牛弘等奉诏作", "dynasty": "隋代", "content": "肇禋崇祀，式奉尊灵。因高尽敬，扫地推诚。六宗随兆，五纬陪营。云和发韵，孤竹扬声。我粢既絜，我酌惟明。元神是鉴，百禄来成。"}
]
