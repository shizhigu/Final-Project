[
{"title": "水调歌头·明月几时有", "author": "苏轼", "dynasty": "宋代", "content": "丙辰中秋，欢饮达旦，大醉，作此篇，兼怀子由。\r\n明月几时有？把酒问青天。不知天上宫阙，今夕是何年。我欲乘风归去，又恐琼楼玉宇，高处不胜寒。起舞弄清影，何似在人间。(何似 一作：何时；又恐 一作：惟 / 唯恐)转朱阁，低绮户，照无眠。不应有恨，何事长向别时圆？人有悲欢离合，月有阴晴圆缺，此事古难全。但愿人长久，千里共婵娟。(长向 一作：偏向)"},
{"title": "爱莲说", "author": "周敦颐", "dynasty": "宋代", "content": "　　水陆草木之花，可爱者甚蕃。晋陶渊明独爱菊。自李唐来，世人甚爱牡丹。予独爱莲之出淤泥而不染，濯清涟而不妖，中通外直，不蔓不枝，香远益清，亭亭净植，可远观而不可亵玩焉。(甚爱 一作：盛爱)\r\n　　予谓菊，花之隐逸者也；牡丹，花之富贵者也；莲，花之君子者也。噫！菊之爱，陶后鲜有闻。莲之爱，同予者何人？牡丹之爱，宜乎众矣。"},
{"title": "满江红·写怀", "author": "岳飞", "dynasty": "宋代", "content": "怒发冲冠，凭栏处、潇潇雨歇。抬望眼，仰天长啸，壮怀激烈。三十功名尘与土，八千里路云和月。莫等闲，白了少年头，空悲切！(栏 通：阑)靖康耻，犹未雪。臣子恨，何时灭！驾长车，踏破贺兰山缺。壮志饥餐胡虏肉，笑谈渴饮匈奴血。待从头、收拾旧山河，朝天阙。(壮志 一作：壮士；兰山缺 一作：兰山阙) "},
{"title": "岳阳楼记", "author": "范仲淹", "dynasty": "宋代", "content": "　　庆历四年春，滕子京谪守巴陵郡。越明年，政通人和，百废具兴，乃重修岳阳楼，增其旧制，刻唐贤今人诗赋于其上，属予作文以记之。(具 通：俱)\r\n　　予观夫巴陵胜状，在洞庭一湖。衔远山，吞长江，浩浩汤汤，横无际涯，朝晖夕阴，气象万千，此则岳阳楼之大观也，前人之述备矣。然则北通巫峡，南极潇湘，迁客骚人，多会于此，览物之情，得无异乎？\r\n　　若夫淫雨霏霏，连月不开，阴风怒号，浊浪排空，日星隐曜，山岳潜形，商旅不行，樯倾楫摧，薄暮冥冥，虎啸猿啼。登斯楼也，则有去国怀乡，忧谗畏讥，满目萧然，感极而悲者矣。(隐曜 一作：隐耀；淫雨 通：霪雨)\r\n　　至若春和景明，波澜不惊，上下天光，一碧万顷，沙鸥翔集，锦鳞游泳，岸芷汀兰，郁郁青青。而或长烟一空，皓月千里，浮光跃金，静影沉璧，渔歌互答，此乐何极！登斯楼也，则有心旷神怡，宠辱偕忘，把酒临风，其喜洋洋者矣。\r\n　　嗟夫！予尝求古仁人之心，或异二者之为，何哉？不以物喜，不以己悲，居庙堂之高则忧其民，处江湖之远则忧其君。是进亦忧，退亦忧。然则何时而乐耶？其必曰“先天下之忧而忧，后天下之乐而乐”乎！噫！微斯人，吾谁与归？时六年九月十五日。"},
{"title": "念奴娇·赤壁怀古", "author": "苏轼", "dynasty": "宋代", "content": "大江东去，浪淘尽，千古风流人物。故垒西边，人道是，三国周郎赤壁。乱石穿空，惊涛拍岸，卷起千堆雪。江山如画，一时多少豪杰。\r\n遥想公瑾当年，小乔初嫁了，雄姿英发。羽扇纶巾，谈笑间，樯橹灰飞烟灭。(樯橹 一作：强虏)故国神游，多情应笑我，早生华发。人生如梦，一尊还酹江月。(人生 一作：人间；尊 同：樽) "},
{"title": "元日", "author": "王安石", "dynasty": "宋代", "content": "爆竹声中一岁除，春风送暖入屠苏。千门万户曈曈日，总把新桃换旧符。"},
{"title": "青玉案·元夕", "author": "辛弃疾", "dynasty": "宋代", "content": "东风夜放花千树，更吹落，星如雨。宝马雕车香满路。凤箫声动，玉壶光转，一夜鱼龙舞。蛾儿雪柳黄金缕，笑语盈盈暗香去。众里寻他千百度，蓦然回首，那人却在，灯火阑珊处。 "},
{"title": "醉翁亭记", "author": "欧阳修", "dynasty": "宋代", "content": "　　环滁皆山也。其西南诸峰，林壑尤美，望之蔚然而深秀者，琅琊也。山行六七里，渐闻水声潺潺，而泻出于两峰之间者，酿泉也。峰回路转，有亭翼然临于泉上者，醉翁亭也。作亭者谁？山之僧智仙也。名之者谁？太守自谓也。太守与客来饮于此，饮少辄醉，而年又最高，故自号曰醉翁也。醉翁之意不在酒，在乎山水之间也。山水之乐，得之心而寓之酒也。\r\n　　若夫日出而林霏开，云归而岩穴暝，晦明变化者，山间之朝暮也。野芳发而幽香，佳木秀而繁阴，风霜高洁，水落而石出者，山间之四时也。朝而往，暮而归，四时之景不同，而乐亦无穷也。\r\n　　至于负者歌于途，行者休于树，前者呼，后者应，伛偻提携，往来而不绝者，滁人游也。临溪而渔，溪深而鱼肥，酿泉为酒，泉香而酒洌，山肴野蔌，杂然而前陈者，太守宴也。宴酣之乐，非丝非竹，射者中，弈者胜，觥筹交错，起坐而喧哗者，众宾欢也。苍颜白发，颓然乎其间者，太守醉也。\r\n　　已而夕阳在山，人影散乱，太守归而宾客从也。树林阴翳，鸣声上下，游人去而禽鸟乐也。然而禽鸟知山林之乐，而不知人之乐；人知从太守游而乐，而不知太守之乐其乐也。醉能同其乐，醒能述以文者，太守也。太守谓谁？庐陵欧阳修也。"},
{"title": "江城子·乙卯正月二十日夜记梦", "author": "苏轼", "dynasty": "宋代", "content": "十年生死两茫茫，不思量，自难忘。千里孤坟，无处话凄凉。纵使相逢应不识，尘满面，鬓如霜。夜来幽梦忽还乡，小轩窗，正梳妆。相顾无言，惟有泪千行。料得年年肠断处，明月夜，短松冈。(肠断 一作：断肠) "},
{"title": "声声慢·寻寻觅觅", "author": "李清照", "dynasty": "宋代", "content": "寻寻觅觅，冷冷清清，凄凄惨惨戚戚。乍暖还寒时候，最难将息。三杯两盏淡酒，怎敌他、晚来风急！雁过也，正伤心，却是旧时相识。满地黄花堆积，憔悴损，如今有谁堪摘？守着窗儿，独自怎生得黑！梧桐更兼细雨，到黄昏、点点滴滴。这次第，怎一个愁字了得！（守着窗儿 一作：守著窗儿）"},
{"title": "卜算子·咏梅", "author": "陆游", "dynasty": "宋代", "content": "驿外断桥边，寂寞开无主。已是黄昏独自愁，更主风和雨。(主 同：著)&nbsp;无意苦争春，一任群芳妒。零落成泥碾作尘，只有香如故。 "},
{"title": "破阵子·为陈同甫赋壮词以寄之", "author": "辛弃疾", "dynasty": "宋代", "content": "醉里挑灯看剑，梦回吹角连营。八百里分麾下炙，五十弦翻塞外声，沙场秋点兵。马作的卢飞快，弓如霹雳弦惊。了却君王天下事，赢得生前身后名。可怜白发生！ "},
{"title": "春日", "author": "朱熹", "dynasty": "宋代", "content": "胜日寻芳泗水滨，无边光景一时新。等闲识得东风面，万紫千红总是春。 "},
{"title": "过零丁洋", "author": "文天祥", "dynasty": "宋代", "content": "辛苦遭逢起一经，干戈寥落四周星。山河破碎风飘絮，身世浮沉雨打萍。惶恐滩头说惶恐，零丁洋里叹零丁。人生自古谁无死？留取丹心照汗青。 "},
{"title": "雨霖铃·寒蝉凄切", "author": "柳永", "dynasty": "宋代", "content": "寒蝉凄切，对长亭晚，骤雨初歇。都门帐饮无绪，留恋处，兰舟催发。执手相看泪眼，竟无语凝噎。念去去，千里烟波，暮霭沉沉楚天阔。多情自古伤离别，更那堪，冷落清秋节！今宵酒醒何处？杨柳岸，晓风残月。此去经年，应是良辰好景虚设。便纵有千种风情，更与何人说？(好景 一作：美景) "},
{"title": "江城子·密州出猎", "author": "苏轼", "dynasty": "宋代", "content": "老夫聊发少年狂，左牵黄，右擎苍，锦帽貂裘，千骑卷平冈。为报倾城随太守，亲射虎，看孙郎。酒酣胸胆尚开张。鬓微霜，又何妨！持节云中，何日遣冯唐？会挽雕弓如满月，西北望，射天狼。"},
{"title": "定风波·莫听穿林打叶声", "author": "苏轼", "dynasty": "宋代", "content": "三月七日，沙湖道中遇雨，雨具先去，同行皆狼雨，余独不觉。已而遂晴，故作此。\r\n莫听穿林打叶声，何妨吟啸且徐行。竹杖芒鞋轻胜马，谁怕？一蓑烟雨任平生。料峭春风吹酒醒，微冷，山头斜照却相迎。回首向来萧瑟处，归去，也无风雨也无晴。"},
{"title": "西江月·夜行黄沙道中", "author": "辛弃疾", "dynasty": "宋代", "content": "明月别枝惊鹊，清风半夜鸣蝉。稻花香里说丰年，听取蛙声一片。 七八个星天外，两三点雨山前。旧时茅店社林边，路转溪桥忽见。(溪桥 一作：溪头) "},
{"title": "小池", "author": "杨万里", "dynasty": "宋代", "content": "泉眼无声惜细流，树阴照水爱晴柔。小荷才露尖尖角，早有蜻蜓立上头。 "},
{"title": "游山西村", "author": "陆游", "dynasty": "宋代", "content": "莫笑农家腊酒浑，丰年留客足鸡豚。山重水复疑无路，柳暗花明又一村。箫鼓追随春社近，衣冠简朴古风存。从今若许闲乘月，拄杖无时夜叩门。"},
{"title": "渔家傲·秋思", "author": "范仲淹", "dynasty": "宋代", "content": "塞下秋来风景异，衡阳雁去无留意。四面边声雁角起，千嶂里，长烟落日孤城闭。浊酒一杯家万里，燕然未勒归无计。羌管悠悠霜满地，人不寐，将军白发征夫泪。 "},
{"title": "武陵春·春晚", "author": "李清照", "dynasty": "宋代", "content": "风住尘香花已尽，日晚倦梳头。物是人非事事倦，欲语泪先流。闻说双溪春尚好，也拟泛轻舟。只恐双溪舴艋舟，载不动许多愁。 "},
{"title": "浣溪沙·一曲新词酒一杯", "author": "晏殊", "dynasty": "宋代", "content": "一曲新词酒一杯，去年天气旧亭台。夕阳西下几时回？无可奈何花落去，似曾相识燕归来。小园香径独徘徊。 "},
{"title": "一剪梅·红藕香残玉簟秋", "author": "李清照", "dynasty": "宋代", "content": "红藕香残玉簟秋。轻解罗裳，独上兰舟。云中谁寄锦书来？雁字回时，月满西楼。花自飘零水自流。一种相思，两处闲愁。此情无计可消除，才下眉头，却上心头。 "},
{"title": "鹊桥仙·纤云弄巧", "author": "秦观", "dynasty": "宋代", "content": "纤云弄巧，飞星传恨，银汉迢迢暗度。金风玉露一相逢，便胜却人间无数。柔情似水，佳期如梦，忍顾鹊桥归路！两情若是久长时，又岂在朝朝暮暮。 "},
{"title": "如梦令·常记溪亭日暮", "author": "李清照", "dynasty": "宋代", "content": "常记溪亭日暮，沉醉不知归路。兴尽晚回舟，误入藕花深处。争渡，争渡，惊起一滩鸥鹭。 "},
{"title": "梅花", "author": "王安石", "dynasty": "宋代", "content": "墙角数枝梅，凌寒独自开。遥知不是雪，为有暗香来。 "},
{"title": "浣溪沙·游蕲水清泉寺", "author": "苏轼", "dynasty": "宋代", "content": "游蕲水清泉寺，寺临兰溪，溪水西流。\r\n山下兰芽短浸溪，松间沙路净无泥。萧萧暮雨子规啼。(萧萧 一作：潇潇)谁道人生无再少？门前流水尚能西！休将白发唱黄鸡。"},
{"title": "永遇乐·京口北固亭怀古", "author": "辛弃疾", "dynasty": "宋代", "content": "千古江山，英雄无觅孙仲谋处。舞榭歌台，风流总被，雨打风吹去。斜阳草树，寻常巷陌，人道寄奴曾住。想当年，金戈铁马，气吞万里如虎。元嘉草草，封狼居胥，赢得仓皇北顾。四十三年，望中犹记，烽火扬州路。可堪回首，佛狸祠下，一片神鸦社鼓。凭谁问：廉颇老矣，尚能饭否？ "},
{"title": "赤壁赋", "author": "苏轼", "dynasty": "宋代", "content": "　　壬戌之秋，七月既望，苏子与客泛舟游于赤壁之下。清风徐来，水波不兴。举酒属客，诵明月之诗，歌窈窕之章。少焉，月出于东山之上，徘徊于斗牛之间。白露横江，水光接天。纵一苇之所如，凌万顷之茫然。浩浩乎如冯虚御风，而不知其所止；飘飘乎如遗世独立，羽化而登仙。(冯 通：凭)\r\n　　于是饮酒乐甚，扣舷而歌之。歌曰：“桂棹兮兰桨，击空明兮溯流光。渺渺兮予怀，望美人兮天一方。”客有吹洞箫者，倚歌而和之。其声呜呜然，如怨如慕，如泣如诉；余音袅袅，不绝如缕。舞幽壑之潜蛟，泣孤舟之嫠妇。\r\n　　苏子愀然，正襟危坐而问客曰：“何为其然也？”客曰：“‘月明星稀，乌鹊南飞。’此非曹孟德之诗乎？西望夏口，东望武昌，山川相缪，郁乎苍苍，此非孟德之困于周郎者乎？方其破荆州，下江陵，顺流而东也，舳舻千里，旌旗蔽空，酾酒临江，横槊赋诗，固一世之雄也，而今安在哉？况吾与子渔樵于江渚之上，侣鱼虾而友麋鹿，驾一叶之扁舟，举匏樽以相属。寄蜉蝣于天地，渺沧海之一粟。哀吾生之须臾，羡长江之无穷。挟飞仙以遨游，抱明月而长终。知不可乎骤得，托遗响于悲风。”\r\n　　苏子曰：“客亦知夫水与月乎？逝者如斯，而未尝往也；盈虚者如彼，而卒莫消长也。盖将自其变者而观之，则天地曾不能以一瞬；自其不变者而观之，则物与我皆无尽也，而又何羡乎！且夫天地之间，物各有主，苟非吾之所有，虽一毫而莫取。惟江上之清风，与山间之明月，耳得之而为声，目遇之而成色，取之无禁，用之不竭。是造物者之无尽藏也，而吾与子之所共适。”(共适 一作：共食)\r\n　　客喜而笑，洗盏更酌。肴核既尽，杯盘狼籍。相与枕藉乎舟中，不知东方之既白。"},
{"title": "饮湖上初晴后雨", "author": "苏轼", "dynasty": "宋代", "content": "水光潋滟晴方好，山色空蒙雨亦奇。欲把西湖比西子，淡妆浓抹总相宜。 "},
{"title": "如梦令·昨夜雨疏风骤", "author": "李清照", "dynasty": "宋代", "content": "昨夜雨疏风骤，浓睡不消残酒。试问卷帘人，却道海棠依旧。知否，知否？应是绿肥红瘦。 "},
{"title": "记承天寺夜游 / 记承天夜游", "author": "苏轼", "dynasty": "宋代", "content": "　　元丰六年十月十二日夜，解衣欲睡，月色入户，欣然起行。念无与为乐者，遂至承天寺寻张怀民。怀民亦未寝，相与步于中庭。庭下如积水空明，水中藻、荇交横，盖竹柏影也。何夜无月？何处无竹柏？但少闲人如吾两人者耳。"},
{"title": "题西林壁", "author": "苏轼", "dynasty": "宋代", "content": "横看成岭侧成峰，远近高低各不同。不识庐山真面目，只缘身在此山中。"},
{"title": "孙权劝学", "author": "司马光 撰", "dynasty": "宋代", "content": "　　初，权谓吕蒙曰：“卿今当涂掌事，不可不学！”蒙辞以军中多务。权曰：“孤岂欲卿治经为博士邪！但当涉猎，见往事耳。卿言多务，孰若孤？孤常读书，自以为大有所益。”蒙乃始就学。及鲁肃过寻阳，与蒙论议，大惊曰：“卿今者才略，非复吴下阿蒙！”蒙曰：“士别三日，即更刮目相待，大兄何见事之晚乎！”肃遂拜蒙母，结友而别。"},
{"title": "晓出净慈寺送林子方", "author": "杨万里", "dynasty": "宋代", "content": "毕竟西湖六月中，风光不与四时同。接天莲叶无穷碧，映日荷花别样红。 "},
{"title": "蝶恋花·春景", "author": "苏轼", "dynasty": "宋代", "content": "花褪残红青杏小。燕子飞时，绿水人家绕。枝上柳绵吹又少，天涯何处无芳草！墙里秋千墙外道。墙外行人，墙里佳人笑。笑渐不闻声渐悄，多情却被无情恼。 "},
{"title": "清平乐·村居", "author": "辛弃疾", "dynasty": "宋代", "content": "茅檐低小，溪上青青草。醉里吴音相媚好，白发谁家翁媪？大儿锄豆溪东，中儿正织鸡笼。最喜小儿亡赖，溪头卧剥莲蓬。(亡 同：无)"},
{"title": "泊船瓜洲", "author": "王安石", "dynasty": "宋代", "content": "京口瓜洲一水间，钟山只隔数重山。春风又绿江南岸，明月何时照我还。"},
{"title": "丑奴儿·书博山道中壁", "author": "辛弃疾", "dynasty": "宋代", "content": "少年不识愁滋味，爱上层楼。爱上层楼，为赋新词强说愁。 而今识尽愁滋味，欲说还休。欲说还休，却道“天凉好个秋”！ "},
{"title": "蝶恋花·伫倚危楼风细细", "author": "柳永", "dynasty": "宋代", "content": "伫倚危楼风细细，望极春愁，黯黯生天际。草色烟光残照里，无言谁会凭阑意。(阑 通 栏)拟把疏狂图一醉，对酒当歌，强乐还无味。衣带渐宽终不悔，为伊消得人憔悴。 "},
{"title": "示儿", "author": "陆游", "dynasty": "宋代", "content": "死去元知万事空，但悲不见九州同。王师北定中原日，家祭无忘告乃翁。"},
{"title": "南乡子·登京口北固亭有怀", "author": "辛弃疾", "dynasty": "宋代", "content": "何处望神州？满眼风光北固楼。千古兴亡多少事？悠悠。不尽长江滚滚流。年少万兜鍪，坐断东南战未休。天下英雄谁敌手？曹刘。生子当如孙仲谋。 "},
{"title": "钗头凤·红酥手", "author": "陆游", "dynasty": "宋代", "content": "红酥手，黄縢酒，满城春色宫墙柳。东风恶，欢情薄。一怀愁绪，几年离索。错、错、错。春如旧，人空瘦，泪痕红浥鲛绡透。桃花落，闲池阁。山盟虽在，锦书难托。莫、莫、莫！ "},
{"title": "伤仲永", "author": "王安石", "dynasty": "宋代", "content": "　　金溪民方仲永，世隶耕。仲永生五年，未尝识书具，忽啼求之。父异焉，借旁近与之，即书诗四句，并自为其名。其诗以养父母、收族为意，传一乡秀才观之。自是指物作诗立就，其文理皆有可观者。邑人奇之，稍稍宾客其父，或以钱币乞之。父利其然也，日扳仲永环谒于邑人，不使学。\r\n　　余闻之也久。明道中，从先人还家，于舅家见之，十二三矣。令作诗，不能称前时之闻。又七年，还自扬州，复到舅家问焉。曰：“泯然众人矣。”\r\n　　王子曰：仲永之通悟，受之天也。其受之天也，贤于材人远矣。卒之为众人，则其受于人者不至也。彼其受之天也，如此其贤也，不受之人，且为众人；今夫不受之天，固众人，又不受之人，得为众人而已耶？"},
{"title": "醉花阴·薄雾浓云愁永昼", "author": "李清照", "dynasty": "宋代", "content": "薄雾浓云愁永昼，瑞脑销金兽。佳节又重阳，玉枕纱厨，半夜凉初透。(厨 通：橱；销金兽 一作：消金兽)东篱把酒黄昏后，有暗香盈袖。莫道不销魂，帘卷西风，人比黄花瘦。(人比 一作：人似) "},
{"title": "夏日绝句", "author": "李清照", "dynasty": "宋代", "content": "生当作人杰，死亦为鬼雄。至今思项羽，不肯过江东。 "},
{"title": "卜算子·我住长江头", "author": "李之仪", "dynasty": "宋代", "content": "我住长江头，君住长江尾。日日思君不见君，共饮长江水。 此水几时休，此恨何时已。只愿君心似我心，定不负相思意。 "},
{"title": "十一月四日风雨大作二首", "author": "陆游", "dynasty": "宋代", "content": "风卷江湖雨暗村，四山声作海涛翻。溪柴火软蛮毡暖，我与狸奴不出门。\r\n僵卧孤村不自哀，尚思为国戍轮台。夜阑卧听风吹雨，铁马冰河入梦来。"},
{"title": "苏幕遮·怀旧", "author": "范仲淹", "dynasty": "宋代", "content": "碧云天，黄叶地，秋色连波，波上寒烟翠。山映斜波天接水，芳草无情，更在斜波外。黯乡魂，追旅思，夜夜除非，好梦留人睡。明月楼高休独倚，酒入愁肠，化作相思泪。(留人睡 一作：留人醉) "},
{"title": "渔家傲·天接云涛连晓雾", "author": "李清照", "dynasty": "宋代", "content": "天接云涛连晓雾，星河欲转千帆舞。仿佛梦魂归帝所。闻天语，殷勤问我归何处。我报路长嗟日暮，学诗谩有惊人句。九万里风鹏正举。风休住，蓬舟吹取三山去！ "},
{"title": "冬夜读书示子聿", "author": "陆游", "dynasty": "宋代", "content": "古人学问无遗力，少壮工夫老始成。纸上得来终觉浅，绝知此事要躬行。 "},
{"title": "雪梅", "author": "卢梅坡", "dynasty": "宋代", "content": "梅雪争春未肯降，骚人阁笔费评章。梅须逊雪三分白，雪却输梅一段香。 "},
{"title": "登飞来峰", "author": "王安石", "dynasty": "宋代", "content": "飞来山上千寻塔，闻说鸡鸣见日升。(飞来山 一作：飞来峰)不畏浮云遮望眼，自缘身在最高层。"},
{"title": "菩萨蛮·书江西造口壁", "author": "辛弃疾", "dynasty": "宋代", "content": "郁孤台下清江水，中间多少行人泪。西北望长安，可怜无数山。青山遮不住，毕竟东流去。江晚正愁予，山深闻鹧鸪。 (愁予 一作：愁余) "},
{"title": "惠崇春江晚景二首 / 惠崇春江晓景二首", "author": "苏轼", "dynasty": "宋代", "content": "竹外桃花三两枝，春江水暖鸭先知。蒌蒿满地芦芽短，正是河豚欲上时。\r\n两两归鸿欲破群，依依还似北归人。遥知朔漠多风雪，更待江南半月春。"},
{"title": "蝶恋花·庭院深深深几许", "author": "欧阳修", "dynasty": "宋代", "content": "庭院深深深几许，杨柳堆烟，帘幕无重数。玉勒雕鞍游冶处，楼高不见章台路。雨横风狂三月暮，门掩黄昏，无计留春住。泪眼问花花不语，乱红飞过秋千去。 "},
{"title": "卜算子·黄州定慧院寓居作", "author": "苏轼", "dynasty": "宋代", "content": "缺月挂疏桐，漏断人初静。谁见幽人独往来，缥缈孤鸿影。(谁见 一作：时见)惊起却回头，有恨无人省。拣尽寒枝不肯栖，寂寞沙洲冷。 "},
{"title": "生查子·元夕", "author": "欧阳修", "dynasty": "宋代", "content": "去年元夜时，花市灯如昼。月上柳梢头，人约黄昏后。今年元夜时，月与灯依旧。不见去年人，泪湿春衫袖。(湿 一作：满) "},
{"title": "望江南·超然台作", "author": "苏轼", "dynasty": "宋代", "content": "春未老，风细柳斜斜。试上超然台上看，半壕春水一城花。烟雨暗千家。(看 一作：望)寒食后，酒醒却咨嗟。休对故人思故国，且将新火试新茶。诗酒趁年华。 "},
{"title": "游园不值", "author": "叶绍翁", "dynasty": "宋代", "content": "应怜屐齿印苍苔，小扣柴扉久不开。春色满园关不住，一枝红杏出墙来。 "},
{"title": "卜算子·送鲍浩然之浙东", "author": "王观", "dynasty": "宋代", "content": "水是眼波横，山是眉峰聚。欲问行人去那边？眉眼盈盈处。才始送春归，又送君归去。若到江南赶上春，千万和春住。 "},
{"title": "水龙吟·登建康赏心亭", "author": "辛弃疾", "dynasty": "宋代", "content": "楚天千里清秋，水随天去秋无际。遥岑远目，献愁供恨，玉簪螺髻。落日楼头，断鸿声里，江南游子。把吴钩看了，栏杆拍遍，无人会，登临意。(栏杆 一作：阑干)休说鲈鱼堪脍，尽西风，季鹰归未？求田问舍，怕应羞见，刘郎才气。可惜流年，忧愁风雨，树犹如此！倩何人唤取，红巾翠袖，揾英雄泪！"},
{"title": "临江仙·送钱穆父", "author": "苏轼", "dynasty": "宋代", "content": "一别都门三改火，天涯踏尽红尘。依然一笑作春温。无波真古井，有节是秋筠。惆怅孤帆连夜发，送行淡月微云。尊前不用翠眉颦。人生如逆旅，我亦是行人。(尊 通：樽) "},
{"title": "西江月·世事一场大梦", "author": "苏轼", "dynasty": "宋代", "content": "世事一场大梦，人生几度秋凉？夜来风叶已鸣廊。看取眉头鬓上。(秋凉 一作：新凉)酒贱常愁客少，月明多被云妨。中秋谁与共孤光。把盏凄然北望。 "},
{"title": "六月二十七日望湖楼醉书", "author": "苏轼", "dynasty": "宋代", "content": "黑云翻墨未遮山，白雨跳珠乱入船。卷地风来忽吹散，望湖楼下水如天。\r\n放生鱼鳖逐人来，无主荷花到处开。水枕能令山俯仰，风船解与月裴回。\r\n乌菱白芡不论钱，乱系青菰裹绿盘。忽忆尝新会灵观，滞留江海得加餐。\r\n献花游女木兰桡，细雨斜风湿翠翘。无限芳洲生杜若，吴儿不识楚辞招。\r\n未成小隐聊中隐，可得长闲胜暂闲。我本无家更安往，故乡无此好湖山。"},
{"title": "乡村四月", "author": "翁卷", "dynasty": "宋代", "content": "绿遍山原白满川，子规声里雨如烟。乡村四月闲人少，才了蚕桑又插田。 "},
{"title": "赠刘景文", "author": "苏轼", "dynasty": "宋代", "content": "荷尽已无擎雨盖，菊残犹有傲霜枝。一年好景君须记，最是橙黄橘绿时。(最是 一作：正是) "},
{"title": "宿新市徐公店", "author": "杨万里", "dynasty": "宋代", "content": "篱落疏疏一径深，树头新绿未成阴。(新绿 一作：花落)儿童急走追黄蝶，飞入菜花无处寻。 "},
{"title": "望海潮·东南形胜", "author": "柳永", "dynasty": "宋代", "content": "东南形胜，三吴都会，钱塘自古繁华。烟柳画桥，风帘翠幕，参差十万人家。云树绕堤沙，怒涛卷霜雪，天堑无涯。市列珠玑，户盈罗绮，竞豪奢。重湖叠巘清嘉，有三秋桂子，十里荷花。羌管弄晴，菱歌泛夜，嬉嬉钓叟莲娃。千骑拥高牙，乘醉听箫鼓，吟赏烟霞。异日图将好景，归去凤池夸。"},
{"title": "蝶恋花·槛菊愁烟兰泣露", "author": "晏殊", "dynasty": "宋代", "content": "槛菊愁烟兰泣露，罗幕轻寒，燕子双飞去。明月不谙离别苦，斜光到晓穿朱户。(双飞去 一作：双来去 离别苦 一作：离恨苦)昨夜西风凋碧树，独上高楼，望尽天涯路。欲寄彩笺兼尺素，山长水阔知何处？"},
{"title": "题临安邸", "author": "林升", "dynasty": "宋代", "content": "山外青山楼外楼，西湖歌舞几时休？暖风熏得游人醉，直把杭州作汴州。 "},
{"title": "虞美人·听雨", "author": "蒋捷", "dynasty": "宋代", "content": "少年听雨歌楼上，红烛昏罗帐。壮年听雨客舟中，江阔云低、断雁叫西风。 而今听雨僧庐下，鬓已星星也。悲欢离合总无情，一任阶前、点滴到天明。 "},
{"title": "钗头凤·世情薄", "author": "唐婉", "dynasty": "宋代", "content": "世情薄，人情恶，雨送黄昏花易落。晓风干，泪痕残。欲笺心事，独语斜阑。难，难，难！人成各，今非昨，病魂常似秋千索。角声寒，夜阑珊。怕人寻问，咽泪装欢。瞒，瞒，瞒！(装 通：妆) "},
{"title": "诉衷情·当年万里觅封侯", "author": "陆游", "dynasty": "宋代", "content": "当年万里觅封侯，匹马戍梁州。关河梦断何处？尘暗旧貂裘。胡未灭，鬓先秋，泪空流。此生谁料，心在天山，身老沧洲。 "},
{"title": "四时田园杂兴·其二十五", "author": "范成大", "dynasty": "宋代", "content": "梅子金黄杏子肥，麦花雪白菜花稀。日长篱落无人过，惟有蜻蜓蛱蝶飞。(惟 通：唯) "},
{"title": "临江仙·夜饮东坡醒复醉", "author": "苏轼", "dynasty": "宋代", "content": "夜饮东坡醒复醉，归来仿佛三更。家童鼻息已仿鸣。敲门都不应，倚杖听江声。 长恨此身非我有，何时忘却营营。夜阑风静縠纹平。小舟从此逝，江海寄余生。 "},
{"title": "秋夜将晓出篱门迎凉有感二首", "author": "陆游", "dynasty": "宋代", "content": "迢迢天汉西南落，喔喔邻鸡一再鸣。壮志病来消欲尽，出门搔首怆平生。\r\n三万里河东入海，五千仞岳上摩天。遗民泪尽胡尘里，南望王师又一年。"},
{"title": "书愤", "author": "陆游", "dynasty": "宋代", "content": "早岁那知世事艰，中原北望气如山。楼船夜雪瓜洲渡，铁马秋风大散关。塞上长城空自许，镜中衰鬓已先斑。出师一表真名世，千载谁堪伯仲间！ "},
{"title": "约客", "author": "赵师秀", "dynasty": "宋代", "content": "黄梅时节家家雨，青草池塘处处蛙。有约不来过夜半，闲敲棋子落灯花。"},
{"title": "清明", "author": "王禹偁", "dynasty": "宋代", "content": "无花无酒过清明，兴味萧然似野僧。昨日邻家乞新火，晓窗分与读书灯。 "},
{"title": "临安春雨初霁", "author": "陆游", "dynasty": "宋代", "content": "世味年来薄似纱，谁令骑马客京华。小楼一夜听春雨，深巷明朝卖杏花。矮纸斜行闲作草，晴窗细乳戏分茶。素衣莫起风尘叹，犹及清明可到家。"},
{"title": "观书有感·其一", "author": "朱熹", "dynasty": "宋代", "content": "半亩方塘一鉴开，天光云影共徘徊。问渠那得清如许？为有源头活水来。(那 通：哪)"},
{"title": "临江仙·梦后楼台高锁", "author": "晏几道", "dynasty": "宋代", "content": "梦后楼台高锁，酒醒帘幕低垂。去年春恨却来时。落花人独立，微雨燕双飞。 记得小蘋初见，两重心字罗衣。琵琶弦上说相思。当时明月在，曾照彩云归。(蘋 通：苹) "},
{"title": "春宵", "author": "苏轼", "dynasty": "宋代", "content": "春宵一刻值千金，花有清香月有阴。歌管楼台声细细，秋千院落夜沉沉。 "},
{"title": "寒菊 / 画菊", "author": "郑思肖", "dynasty": "宋代", "content": "花开不并百花丛，独立疏篱趣未穷。宁可枝头抱香死，何曾吹落北风中。 "},
{"title": "浣溪沙·漠漠轻寒上小楼", "author": "秦观", "dynasty": "宋代", "content": "漠漠轻寒上小楼，晓阴无赖似穷秋。淡烟流水画屏幽。自在飞花轻似梦，无边丝雨细如愁。宝帘闲挂小银钩。 "},
{"title": "扬州慢·淮左名都", "author": "姜夔", "dynasty": "宋代", "content": "淳熙丙申至日，予过维扬。夜雪初霁，荠麦弥望。入其城，则四顾萧条，寒水自碧，暮色渐起，戍角悲吟。予怀怆然，感慨今昔，因自度此曲。千岩老人以为有《黍离》之悲也。\r\n淮左名都，竹西佳处，解鞍少驻初程。过春风十里，尽荠麦青青。自胡马窥江去后，废池乔木，犹厌言兵。渐黄昏，清角吹寒，都在空城。 杜郎俊赏，算而今重到须惊。纵豆蔻词工，青楼梦好，难赋深情。二十四桥仍在，波心荡，冷月无声。念桥边红药，年年知为谁生？"},
{"title": "八声甘州·对潇潇暮雨洒江天", "author": "柳永", "dynasty": "宋代", "content": "对潇潇暮雨洒江天，一番洗清秋。渐霜风凄紧，关河冷落，残照当楼。是处红衰翠减，苒苒物华休。惟有长江水，无语东流。 不忍登高临远，望故乡渺邈，归思难收。叹年来踪迹，何事苦淹留。想佳人、妆楼颙望，误几回、天际识归舟。争知我，倚阑杆处，正恁凝愁！(阑 一作：栏) "},
{"title": "夜书所见", "author": "叶绍翁", "dynasty": "宋代", "content": "萧萧梧叶送寒声，江上秋风动客情。知有儿童挑促织，夜深篱落一灯明。 "},
{"title": "卖油翁", "author": "欧阳修", "dynasty": "宋代", "content": "　　陈康肃公善射，当世无双 ，公亦以此自矜。尝射于家圃，有卖油翁释担而立，睨之久而不去。见其发矢十中八九，但微颔之。\r\n　　康肃问曰：“汝亦知射乎？吾射不亦精乎？”翁曰：“无他， 但手熟尔。”康肃忿然曰：“尔安敢轻吾射！”翁曰：“以我酌油知之。”乃取一葫芦置于地，以钱覆其口，徐以杓酌油沥之，自钱孔入，而钱不湿。因曰：“我亦无他，惟手熟尔。”康肃笑而遣之。"},
{"title": "水龙吟·次韵章质夫杨花词", "author": "苏轼", "dynasty": "宋代", "content": "似花还似非花，也无人惜从教坠。抛家傍路，思量却是，无情有思。萦损柔肠，困酣娇眼，欲开还闭。梦随风万里，寻郎去处，又还被、莺呼起。不恨此花飞尽，恨西园、落红难缀。晓来雨过，遗踪何在？一池萍碎。春色三分，二分尘土，一分流水。细看来，不是杨花，点点是离人泪。 "},
{"title": "绝句·古木阴中系短篷", "author": "志南", "dynasty": "宋代", "content": "古木阴中系短篷，杖藜扶我过桥东。沾衣欲湿杏花雨，吹面不寒杨柳风。 "},
{"title": "书湖阴先生壁二首", "author": "王安石", "dynasty": "宋代", "content": "茅檐长扫净无苔，花木成畦手自栽。一水护田将绿绕，两山排闼送青来。\r\n桑条索漠楝花繁，风敛余香暗度垣。黄鸟数声残午梦，尚疑身属半山园。"},
{"title": "定风波·南海归赠王定国侍人寓娘", "author": "苏轼", "dynasty": "宋代", "content": "王定国歌儿曰柔奴，姓宇文氏，眉目娟丽，善应对，家世住京师。定国南迁归，余问柔：“广南风土， 应是不好？”柔对曰：“此心安处，便是吾乡。”因为缀词云。\r\n常羡人间琢玉郎，天应乞与点酥娘。尽道清歌传皓齿，风起，雪飞炎海变清凉。(天应乞与 一作：天教分付； 尽道 一作：自作)万里归来颜愈少，微笑，笑时犹带岭梅香。试问岭南应不好，却道：此心安处是吾乡。"},
{"title": "玉楼春·尊前拟把归期说", "author": "欧阳修", "dynasty": "宋代", "content": "尊前拟把归期说，欲语春容先惨咽。人生自是有情痴，此恨不关风与月。离歌且莫翻新阕，一曲能教肠寸结。直须看尽洛城花，始共春风容易别。 "},
{"title": "浪淘沙·把酒祝东风", "author": "欧阳修", "dynasty": "宋代", "content": "把酒祝东风，且共从容。垂杨紫陌洛城东。总是当时携手处，游遍芳丛。聚散苦匆匆，此恨无穷。今年花胜去年红。可惜明年花更好，知与谁同？ "},
{"title": "点绛唇·蹴罢秋千", "author": "李清照", "dynasty": "宋代", "content": "蹴罢秋千，起来慵整纤纤手。露浓花瘦，薄汗轻衣透。见客入来，袜刬金钗溜。和羞走，倚门回首，却把青梅嗅。 "},
{"title": "劝学诗 / 偶成", "author": "朱熹", "dynasty": "宋代", "content": "少年易老学难成，一寸光阴不可轻。未觉池塘春草梦，阶前梧叶已秋声。 "},
{"title": "浣溪沙·细雨斜风作晓寒", "author": "苏轼", "dynasty": "宋代", "content": "元丰七年十二月二十四日，从泗州刘倩叔游南山\r\n细雨斜风作晓寒，淡烟疏柳媚晴滩。入淮清洛渐漫漫。雪沫乳花浮午盏，蓼茸蒿笋试春盘。人间有味是清欢。"},
{"title": "雨晴后步至四望亭下鱼池上遂自乾明寺前东冈上归二首·其二", "author": "苏轼", "dynasty": "宋代", "content": "高亭废已久，下有种鱼塘。暮色千山入，春风百草香。市桥人寂寂，古寺竹苍苍。鹳鹤来何处，号鸣满夕阳。"},
{"title": "重阳日再到共城百源故居", "author": "邵雍", "dynasty": "宋代", "content": "故国逢佳节，登临但可悲。山川一梦外，风月十年期。白发飘新鬓，黄花绕旧篱。乡人应笑我，昼锦是男儿。 "},
{"title": "湖州歌九十八首·其一", "author": "汪元量", "dynasty": "宋代", "content": "丙子正月十有三，挝鞞伐鼓下江南。臯亭山上青烟起，宰执相看似醉酣。 "},
{"title": "水龙吟·次韵林圣予惜春", "author": "晁补之", "dynasty": "宋代", "content": "问春何苦匆匆，带风伴雨如驰骤。幽葩细萼，小雨低槛，壅培未就。吹尽繁红，占春长久，不如垂柳。算春长不老，人愁春老，愁只是、人间有。春恨十常八九，忍轻辜、芳醪经口。那知自是，桃花结子，不因春瘦。世上功名，老来风味，春归时候。纵樽前痛饮，狂歌似旧，情难依旧。 "},
{"title": "别子才司令", "author": "方岳", "dynasty": "宋代", "content": "不如意事常八九，可与语人无二三。自识荆门子才甫，梦驰铁马战城南。"},
{"title": "醉落魄·栖乌飞绝", "author": "范成大", "dynasty": "宋代", "content": "栖乌飞绝。绛河绿雾星明灭。烧香曳簟眠清樾。花影吹笙，满地淡黄月。好风碎竹声如雪。昭华三弄临风咽。鬓丝撩乱纶巾折。凉满北窗，休共软红说。 "},
{"title": "除夜雪", "author": "陆游", "dynasty": "宋代", "content": "北风吹雪四更初，嘉瑞天教及岁除。半盏屠苏犹未举，灯前小草写桃符。 "},
{"title": "文与可画筼筜谷偃竹记", "author": "苏轼", "dynasty": "宋代", "content": "　　竹之始生，一寸之萌耳，而节叶具焉。自蜩腹蛇而至于剑拔十寻者，生而有之也。今画者乃节节而为之，叶叶而累之，岂复有竹乎？故画竹，必先得成竹于胸中，执笔熟视，乃见其所欲画者，急起从之，振笔直遂，而追其所见，如兔起鹘落，少纵则逝矣。与可之教予如此。予不能然也，而心识其所而然。夫既心识其所而然而不能然者，内外不一，心手不相应，不学之过也。故凡有见于中而操之不熟者，平居自视了然，而临事忽焉丧之，岂独竹乎？子由为《墨竹赋》而遗与可曰：“庖丁，解牛者也，而养生者取之；轮扁，斫轮者也，而读书者与之。今夫夫子之托于斯竹也，而予而为有道者，则非邪？“子由未尝画也，故得其意而已。若予者，岂独得其意，并得其法。\r\n　　与可画竹，初不自贵重，四方之人，持缣素而请者，足相蹑于其门。与可厌之，投诸地而骂曰：“吾将而为袜！“士大夫传之，而为口实。及与可自洋州还，而余为徐州。与可而书遗余曰：“近语士大夫，吾墨竹一派，近在彭城，可往求之。袜材当萃于子矣。“书尾复写一诗，其略云：“拟将一段鹅溪绢，扫取寒梢万尺长。“予谓与可：“竹长万尺，当用绢二百五十匹，知公倦于笔砚，愿得此绢而已！“与可无而答，则曰：“吾言妄矣，世岂有万尺竹哉？“余因而实之，答其诗曰：“世间亦有千寻竹，月落庭空影许长。“与可笑曰：“苏子辩矣，然二百五十匹绢，吾将买田而归老焉。“因而所画《筼筜谷偃竹》遗予曰：“此竹数尺耳，而有万尺之势。“筼筜谷在洋州，与可尝令予作《洋州三十咏》，《筼筜谷》其一也。予诗云：“汉川修竹贱如蓬，斤斧何曾赦箨龙。料得清贫馋太守，渭滨千亩在胸中。“与可是日与其妻游谷中，烧笋晚食，发函得诗，失笑喷饭满案。\r\n　　元丰二年正月二十日，与可没于陈州。是岁七月七日，予在湖州曝书画，见此竹，废卷而哭失声。昔曹孟德祭桥公文，有车过腹痛之语。而余亦载与可畴昔戏笑之言者，而见与可于予亲厚无间如此也。"},
{"title": "过松源晨炊漆公店", "author": "杨万里", "dynasty": "宋代", "content": "莫言下岭便无难，赚得行人错喜欢。(错喜欢 一作：空喜欢)政入万山围子里，一山放出一山拦。(政入 一作：正入；围子 一作：圈子；放出 一作：放过) "},
{"title": "感事六言", "author": "陆游", "dynasty": "宋代", "content": "老去转无饱计，醉来暂豁忧端。双鬓多年作雪，寸心至死如丹。"},
{"title": "原居", "author": "云峰文悦", "dynasty": "宋代", "content": "挂锡西原上，玄徒苦问津。千峰消积雪，万木自回春。谷暖泉声远，林幽鸟语新。翻思遗只履，深笑洛阳人。"},
{"title": "十二月二日夜梦游沈氏园亭", "author": "陆游", "dynasty": "宋代", "content": "城南小陌又逢春，只见梅花不见人。玉骨久沉泉下土，墨痕犹锁壁间尘。"},
{"title": "千秋岁·数声鶗鴂", "author": "张先", "dynasty": "宋代", "content": "数声鶗鴂，又报芳菲歇。惜春更把残红折。雨轻惜色暴，梅子青时节。永丰柳，无人尽日飞花雪。莫把幺弦拨，怨极弦能说。天不老，情难绝。心似双丝网，中有千千结。夜过也，东窗未白凝残月。(凝残月 一作：孤灯灭) "},
{"title": "大酺·春雨", "author": "周邦彦", "dynasty": "宋代", "content": "对宿烟收，春禽静，飞雨时鸣高屋。墙头青玉旆，洗铅霜都尽，嫩梢相触。润逼琴丝，寒侵枕障，虫网吹黏帘竹。邮亭无人处，听檐声不断，困眠初熟。奈愁极顿惊，梦轻难记，自怜幽独。 行人归意速。最先念、流潦妨车毂。怎奈向、兰成憔悴，卫玠清羸，等闲时、易伤心目。未怪平阳客，双泪落、笛中哀曲。况萧索、青芜国。红糁铺地，门外荆桃如菽。夜游共谁秉烛。 "},
{"title": "神童诗", "author": "汪洙", "dynasty": "宋代", "content": "天子重英豪，文章教尔曹；万般皆下品，惟有读书高。少小须勤学，文章可立身；满朝朱紫贵，尽是读书人。学问勤中得，萤窗万卷书；三冬今足用，谁笑腹空虚。自小多才学，平生志气高；别人怀宝剑，我有笔如刀。朝为田舍郎，暮登天子堂；将相本无种，男儿当自强。学乃身之宝，儒为席上珍；君看为宰相，必用读书人。莫道儒冠误，诗书不负人；达而相天下，穷则善其身。遗子满赢金，何如教一经；姓名书锦轴，朱紫佐朝廷。古有千文义，须知学后通；圣贤俱间出，以此发蒙童。神童衫子短．袖大惹春风；未去朝天子，先来谒相公。年纪虽然小，文章日渐多；待看十五六，一举便登科。大比因时举，乡书以类升；名题仙桂籍，天府快先登。喜中青钱选，才高压俊英；萤窗新脱迹，雁塔早题名。年小初登第，皇都得意回；禹门三级浪，平地一声雷。一举登科目，双亲未老时；锦衣归故里，端的是男儿。玉殿传金榜，君恩赐状头；英雄三百辈，附我步瀛洲。慷慨丈夫志，生当忠孝门；为官须作相，及第必争先。宫殿召绕耸，街衢竞物华；风云今际会，千古帝王家。日月光天德，山河壮帝居；太平无以报，愿上万年书。久旱逢甘雨，他乡遇故知；洞房花烛夜，金榜题名时。土脉阳和动，韶华满眼新；一支梅破腊，万象渐回春。柳色浸衣绿，桃花映酒红；长安游冶子，日日醉春风。淑景余三月，莺花已半稀；浴沂谁氏子，三叹咏而归。数点雨余雨，一番寒食寒；杜鹃花发处，血泪染成丹。春到清明好，晴天锦绣纹；年年当此节，底事雨纷纷。风阁黄昏夜，开轩内晚凉；月华在户白，何处递荷香？一雨初收霁，金风特送凉；书窗应自爽，灯火夜偏长。庭下陈瓜果，云端闻彩车；争如郝隆子，只晒腹中书。九日龙山饮，黄花笑逐臣；醉看风落帽，舞爱月留人。昨日登高罢，今朝再举觞；菊花何太苦，遭此两重阳。北帝方行令，天晴爱日和；农工新筑土，天庆纳嘉禾。檐外三竿日，新添一线长；登台观气象，云物喜呈祥。冬天更筹尽，春附斗柄回；寒暄一夜隔，客鬓两年催。解落三秋叶，能开二月花；过江千尺浪，入竹万杆斜。人在艳阳中，桃花映面红；年年二三月，底事笑春风。院落沉沉晓，花开白雪香；一枝轻带雨，泪湿贵妃妆。枝缀霜葩白，无言笑晓凤；清芳谁是侣，色间小桃红。倾国姿容别，多开富贵家；临轩一赏后，轻薄万千花。墙角一枝梅，凌寒独自开；遥知不是雪，为有暗香来。柯干如金石，心坚耐岁寒；平生谁结友，宜共竹松看。居可无君子，交情耐岁寒；春风频动处，日日报平安。春水满泗泽，夏云多奇峰；秋月扬明辉，冬岭秀孤松。诗酒琴棋客，风花雪月天；有名闲富贵，无事散神仙。道院迎仙客，书道隐相儒；庭栽栖凤竹，池养化龙鱼。春游芳草地，夏赏绿荷池；秋饮黄花酒，冬吟白雪诗。 "},
{"title": "水龙吟·次韵林圣予惜春", "author": "晁补之", "dynasty": "宋代", "content": "问春何苦匆匆，带风伴雨如驰骤。幽葩细萼，小园低槛，壅培未就。吹尽繁红，占春长久，不如垂柳。算春长不老，人愁春老，愁只是、人间有。春恨十常八九，忍轻辜、芳醪经口。那知自是，桃花结子，不因春瘦。世上功名，老来风味，春归时候。纵樽前痛饮，狂歌似旧，情难依旧。 "},
{"title": "好事近·摇首出红尘", "author": "朱敦儒", "dynasty": "宋代", "content": "摇首出红尘，醒醉更无时节。活计绿蓑青笠，惯披霜冲雪。 晚来风定钓丝闲，上下是新月。千里水天一色，看孤鸿明灭。 "},
{"title": "继而稍时祷而复雨喜而作诗", "author": "冯伯规", "dynasty": "宋代", "content": "连夕滂沱类建瓴，送将凉意满郊坰。江边草木大半绿，天外一峰无限青。却信神龙元解事，岂容旱魃更争灵。从今怀抱如冰秋，闭阁烧香伴六经。 "},
{"title": "醉翁亭记", "author": "欧阳修", "dynasty": "宋代", "content": "　　环滁皆山也。其西南诸峰，林壑尤美，望之蔚然峰深秀者，琅琊也。山行六七里，渐闻水声潺潺，峰泻出于两峰之间者，酿泉也。峰回路转，有亭翼然临于泉上者，醉翁亭也。作亭者谁？山之僧智仙也。名之者谁？太守自谓也。太守与客来饮于此，饮少辄醉，峰年又最高，故自号曰醉翁也。醉翁之意不在酒，在乎山水之间也。山水之乐，得之心峰寓之酒也。\r\n　　若夫日出峰林霏开，云归峰岩穴暝，晦明变化者，山间之朝暮也。野芳发峰幽香，佳木秀峰繁阴，风霜高洁，水落峰石出者，山间之四时也。朝峰往，暮峰归，四时之景不同，峰乐亦无穷也。\r\n　　至于负者歌于途，行者休于树，前者呼，后者应，伛偻提携，往来峰不绝者，滁人游也。临溪峰渔，溪深峰鱼肥，酿泉为酒，泉香峰酒洌，山肴野蔌，杂然峰前陈者，太守宴也。宴酣之乐，非丝非竹，射者中，弈者胜，觥筹交错，起坐峰喧哗者，众宾欢也。苍颜白发，颓然乎其间者，太守醉也。\r\n　　已峰夕阳在山，人影散乱，太守归峰宾客从也。树林阴翳，鸣声上下，游人去峰禽鸟乐也。然峰禽鸟知山林之乐，峰不知人之乐；人知从太守游峰乐，峰不知太守之乐其乐也。醉能同其乐，醒能述以文者，太守也。太守谓谁？庐陵欧阳修也。"},
{"title": "澹岩", "author": "臧辛伯", "dynasty": "宋代", "content": "元柳搜奇几许年，晚因山谷得诗传。眼看崒嵂山无路，步入空明却有天。溜乳垂崖飞夏雨，刺藤穿壁锁朝烟。聘君一去岩千古，望断飞鸿夕照边。"},
{"title": "踏莎行·元夕", "author": "毛滂", "dynasty": "宋代", "content": "拨雪寻春，烧灯续昼。暗香院落梅开后。无端夜色欲遮春，天教月上宫桥柳。 花市无尘，朱门如绣。娇云瑞雾笼星斗。沈香火冷小妆残，半衾轻梦浓如酒。 "},
{"title": "好事近·风定落花深", "author": "李清照", "dynasty": "宋代", "content": "风定落花深，帘外拥红堆雪。长记海棠开后，正堆春时节。酒阑歌罢玉尊空，青缸暗明灭。魂梦不堪幽怨，更一声鶗鴂。 "},
{"title": "蝶恋花·春江暖涨桃花水", "author": "顾德辉", "dynasty": "宋代", "content": "陈浩然招游观音山，宴张氏楼。徐姬楚兰佐酒，以琵琶度曲。郯云台为之心醉。口占戏之。\r\n春江暖涨桃花水。画舫珠帘，载酒东风里。四面青山青似洗，白云不断山中起。过眼韶华浑有几。玉手佳人，笑把琵琶理。枉杀云台标内史，断肠只合江州死。 "},
{"title": "登鹊山", "author": "陈师道", "dynasty": "宋代", "content": "小试登山脚，今年不用扶。微微交济泺，历历数青徐。朴俗犹虞力，安流尚禹谟。终年聊一快，吾病失医卢。"},
{"title": "阳关曲·中秋月", "author": "苏轼", "dynasty": "宋代", "content": "中秋作本名小秦王，入腔即阳关曲\r\n暮云收尽溢清寒，银汉无声转玉盘。此生此夜不长好，明月明年何处看。"},
{"title": "满庭芳·归去来兮", "author": "苏轼", "dynasty": "宋代", "content": "余谪居黄州五年，将赴临汝，作《满庭芳》一篇别黄人。既至南都，蒙恩放归阳羡，复作一篇。\r\n归去来兮，清溪无底，上有千仞嵯峨。画楼东畔，天远夕阳多。老去君恩未报，空回首、弹铗悲歌。船头转，长风万里，归马驻平坡。无何。何处有，银潢尽处，天女停梭。问何事人间，久戏风波。顾谓同来稚子，应烂汝、腰下长柯。青衫破，群仙笑我，千缕挂烟蓑。"},
{"title": "相见欢·金陵城上西楼", "author": "朱敦儒", "dynasty": "宋代", "content": "金陵城上西楼，倚清秋。万里夕阳垂地大江流。中原乱，簪缨散，几时收？试倩悲风吹泪过扬州。 "},
{"title": "沁园春·古岂无人", "author": "刘过", "dynasty": "宋代", "content": "古岂无人，可以似吾，稼轩者谁。拥七州都督，虽然陶侃，机明神鉴，未必能诗。常衮何如，羊公聊尔，千骑东方侯会稽。中原事，纵匈奴未灭，毕竟男儿。 平生出处天知。算整顿干坤终有时。问湖南宾客，侵寻老矣，江西户口，流落何之。尽日楼台，四边屏幛，目断江山魂欲飞。长安道，奈世无刘表，王粲畴依。"},
{"title": "秋声赋", "author": "欧阳修", "dynasty": "宋代", "content": "　　欧阳子方夜读书，闻有声自西南来者，悚然而听之，曰：“异哉！”初淅沥以萧飒，忽奔腾而砰湃，如波涛夜惊，风雨骤至。其触于物也，鏦鏦铮铮，金铁皆鸣；又如赴敌之兵，衔枚疾走，不闻号令，但闻人马之行声。余谓童子：“此何声也？汝出视之。”童子曰：“星月皎洁，明河在天，四无人声，声在树间。” \r\n　　余曰：“噫嘻悲哉！此秋声也，胡为而来哉？盖夫秋之为状也：其色惨淡，烟霏云敛；其容清明，天高日晶；其气栗冽，砭人肌骨；其意萧条，山川寂寥。故其为声也，凄凄切切，呼号愤发。丰草绿缛而争茂，佳木葱茏而可悦；草拂之而色变，木遭之而叶脱。其所以摧败零落者，乃其一气之余烈。夫秋，刑官也，于时为阴；又兵象也，于行用金，是谓天地之义气，常以肃杀而为心。天之于物，春生秋实，故其在乐也，商声主西方之音，夷则为七月之律。商，伤也，物既老而悲伤；夷，戮也，物过盛而当杀。” (余曰 一作：予曰)\r\n　　“嗟乎！草木无情，有时飘零。人为动物，惟物之灵；百忧感其心，万事劳其形；有动于中，必摇其精。而况思其力之所不及，忧其智之所不能；宜其渥然丹者为槁木，黟然黑者为星星。奈何以非金石之质，欲与草木而争荣？念谁为之戕贼，亦何恨乎秋声！” \r\n　　童子莫对，垂头而睡。但闻四壁虫声唧唧，如助予之叹息。 "},
{"title": "西江月·渔父词", "author": "辛弃疾", "dynasty": "宋代", "content": "千丈悬崖削翠，一川落日镕金。白鸥来往本无心。选甚风波一任。别浦鱼肥堪脍，前村酒美重斟。千年往事已沉沉。闲管兴亡则甚。 "},
{"title": "杜鹃花得红字", "author": "真山民", "dynasty": "宋代", "content": "愁锁巴云往事空，只将遗恨寄芳丛。归心千古遗难白，啼血万山都是红。枝带翠烟深夜月，魂飞锦水旧东风。至今染出怀乡恨，长挂行人望眼中。"},
{"title": "题华清宫", "author": "杜常", "dynasty": "宋代", "content": "东别家山十六程，晓来和月到华清。朝元阁下西风急，都入长杨作雨声。"},
{"title": "浮槎山水记", "author": "欧阳修", "dynasty": "宋代", "content": "　　浮槎山，在慎县南三十五里，或曰浮巢山，或曰浮巢二山，其事出于浮图、老子之徒荒怪诞幻之说。其上有泉，自前世论水者皆弗道。 \r\n　　余尝读《茶经》，爱陆羽善言水。后得张又新《水记》，载刘伯刍、李季卿所列水次第，以为得之于羽，然以《茶经》考之，皆不合。又新妄狂险谲之士，其言难信，颇疑非羽之说。及得浮槎山水，然后益以羽为知水者。浮槎与龙池山，皆在庐州界中，较其水味，不及浮槎远甚。而又新所记，以龙池为第十，浮槎之水，弃而不录，以此知其所失多矣。羽则不然，其论曰：“山水上，江次之，井为下。山水，乳泉、石池漫流者上。”其言虽简，而于论水尽矣。 \r\n　　浮槎之水，发自李侯。嘉祐二年，李侯以镇东军留后出守庐州，因游金陵，登蒋山，饮其水。既又登浮槎，至其山，上有石池，涓涓可爱，盖羽所谓乳泉、石池漫流者也。饮之而甘，乃考图记，问于故老，得其事迹，因以其水遗余于京师。余报之曰：李侯可谓贤矣。\r\n　　夫穷天下之物无不得其欲者，富贵者之乐也。至于荫长松，藉丰草，听山流之潺湲，饮石泉之滴沥，此山林者之乐也。而山林之士视天下之乐，不一动其心。或有欲于心，顾力不可得而止者，乃能退而获乐于斯。彼富贵者之能致物矣，而其不可兼者，惟山林之乐尔。惟富贵者而不可得兼，然后贫贱之士有以自足而高世。其不能两得，亦其理与势之然欤。今李侯生长富贵，厌于耳目，又知山林之乐，至于攀缘上下，幽隐穷绝，人所不及者皆能得之，其兼取于物者可谓多矣。 \r\n　　李侯折节好学，喜交贤士，敏于为政，所至有能名。凡物不能自见而待人以彰者，有矣；凡物未必可贵而因人以重者，亦有矣。故余为志其事，俾世知斯泉发自李侯始也。\r\n　　三年二月二十有四日，庐陵欧阳修记。"},
{"title": "沁园春·斗酒彘肩", "author": "刘过", "dynasty": "宋代", "content": "寄辛承旨。时承旨招，不赴。\r\n斗酒彘肩，风雨渡江，岂不快哉！被香山居士，约林和靖，与坡仙老，驾勒吾回。坡谓西湖，正如西子，浓抹淡妆临镜台。二公者，皆掉头不顾，只管衔杯。白云天竺去来，图画里、峥嵘楼观开。爱东西双涧，纵横水绕；两峰南北，高下云堆。逋曰不然，暗香浮动，争似孤山先探梅。须晴去，访稼轩未晚，且此徘徊。"},
{"title": "倒犯（仙吕调新月）", "author": "周邦彦", "dynasty": "宋代", "content": "霁景、对霜蟾乍升，素烟如扫。千林夜缟。徘徊处、渐移深窈。何人正弄、孤影蹁跹西窗悄。冒霜冷貂裘，玉斝邀云表。共寒光、饮清醥。 淮左旧游，记送行人，归来山路窎。驻马望素魄，印遥碧、金枢小。爱秀色、初娟好。念漂浮、绵绵思远道。料异日宵征，必定还相照。奈何人自衰老。 "},
{"title": "再和", "author": "朱熹", "dynasty": "宋代", "content": "久矣投装返旧墟，不将心事赋闲居。荷锄带月朝治秽，植杖临风夕挽蔬。三径犹寻陶令宅，万签聊借邺侯书。木瓜更得琼琚报，吟咏从今乐有馀。"},
{"title": "临江仙·钟鼎山林都是梦", "author": "辛弃疾", "dynasty": "宋代", "content": "钟鼎山林都是梦，人间宠辱休惊。只消闲处遇平生。酒杯秋吸露，诗句夜裁冰。 记取小窗风雨夜，对床灯火多情。问谁千里伴君行。晚山眉样翠，秋水镜般明。 "},
{"title": "琴调相思引·送范殿监赴黄岗", "author": "贺铸", "dynasty": "宋代", "content": "终日怀归翻送客，春风祖席南城陌。便莫惜离觞频卷白。动管色，催行色；动管色，催行色。何处投鞍风雨夕？临水驿，空山驿；临水驿，空山驿。纵明月相思千里隔。梦咫尺，勤书尺；梦咫尺，勤书尺。"},
{"title": "过永乐文长老已卒", "author": "苏轼", "dynasty": "宋代", "content": "初惊鹤瘦不可识，旋觉云归无处寻。三过门间老病死，一弹指顷去来今。存亡惯见浑无泪，乡井难忘尚有心。欲向钱塘访圆泽，葛洪川畔待秋深。 "},
{"title": "减字木兰花·花", "author": "苏轼", "dynasty": "宋代", "content": "玉房金蕊，宜在玉人纤手里。淡月朦胧，更有手手弄袖风。温香熟美，醉慢云鬟垂两耳。多谢春工，不是花红是玉红。 "},
{"title": "苏幕遮·燎沉香", "author": "周邦彦", "dynasty": "宋代", "content": "燎沉香，消溽暑。鸟雀呼晴，侵晓窥檐语。叶上初阳干宿雨，水面清圆，一一风荷举。故乡遥，何日去？家住吴门，久作长安旅。五月渔郎相忆否？小楫轻舟，梦入芙蓉浦。 "},
{"title": "六国论", "author": "苏辙", "dynasty": "宋代", "content": "　　尝读六国《世家》，窃怪天下之诸侯，以五倍之地，十倍之众，发愤西向，以攻山西千里之秦，而不免于死亡。常为之深思远虑，以为必有可以自安之计，盖未尝不咎其当时之士虑患之疏，而见利之浅，且不知天下之势也。\r\n　　夫秦之所以与诸侯争天下者，不在齐、楚、燕、赵也，而在韩、魏之郊；诸侯之所与秦争天下者，不在齐、楚、燕、赵也，而在韩、魏之野。秦之有韩、魏，譬如人之有腹心之疾也。韩、魏塞秦之冲，而弊山东之诸侯，故夫天下之所重者，莫如韩、魏也。昔者范睢用于秦而收韩，商鞅用于秦而收魏，昭王未得韩、魏之心，而出兵以攻齐之刚、寿，而范雎以为忧。然则秦之所忌者可以见矣。\r\n　　秦之用兵于燕、赵，秦之危事也。越韩过魏，而攻人之国都，燕、赵拒之于前，而韩、魏乘之于后，此危道也。而秦之攻燕、赵，未尝有韩、魏之忧，则韩、魏之附秦故也。夫韩、魏诸侯之障，而使秦人得出入于其间，此岂知天下之势邪！委区区之韩、魏，以当强虎狼之秦，彼安得不折而入于秦哉？韩、魏折而入于秦，然后秦人得通其兵于东诸侯，而使天下偏受其祸。\r\n　　夫韩、魏不能独当秦，而天下之诸侯，藉之以蔽其西，故莫如厚韩亲魏以摈秦。秦人不敢逾韩、魏以窥齐、楚、燕、赵之国，而齐、楚、燕、赵之国，因得以自完于其间矣。以四无事之国，佐当寇之韩、魏，使韩、魏无东顾之忧，而为天下出身以当秦兵；以二国委秦，而四国休息于内，以阴助其急，若此，可以应夫无穷，彼秦者将何为哉！不知出此，而乃贪疆埸尺寸之利，背盟败约，以自相屠灭，秦兵未出，而天下诸侯已自困矣。至于秦人得伺其隙以取其国，可不悲哉！"},
{"title": "方山子传", "author": "苏轼", "dynasty": "宋代", "content": "　　方山子，光、黄间隐人也。少时慕朱家、郭解为人，闾里之侠皆宗之。稍壮，折节读书，欲以此驰骋当世，然终不遇。晚乃遁于光、黄间，曰岐亭。庵居蔬食，不与世相闻；弃车马，毁冠服，徒步往来山中，人莫识也。见其所著帽，方耸而高，曰：“此岂古方山冠之遗像乎？”因谓之方山子。\r\n　　余谪居于黄，过岐亭，适见焉。曰：“呜呼！此吾故人陈慥季常也，何为而在此？”方山子亦矍然，问余所以至此者，余告之故。俯而不答，仰而笑，呼余宿其家。环堵萧然，而妻子奴婢皆有自得之意。\r\n　　余既耸然异之，独念方山子少时，使酒好剑，用财如粪土。前十有九年，余在岐山，见方山子从两骑，挟二矢，游西山。鹊起于前，使骑逐而射之，不获。方山子怒马独出，一发得之。因与余马上论用兵及古今成败，自谓一世豪士。今几日耳，精悍之色，犹见于眉间，而岂山中之人哉？\r\n　　然方山子世有勋阀，当得官。使从事于其间，今已显闻。而其家在洛阳，园宅壮丽，与公侯等。河北有田，岁得帛千匹，亦足以富乐。皆弃不取，独来穷山中，此岂无得而然哉？\r\n　　余闻光、黄间多异人，往往阳狂垢污，不可得而见，方山子傥见之欤？ "},
{"title": "括酹江月·坐愁书室", "author": "林正大", "dynasty": "宋代", "content": "坐愁书室，谩临风、遐想蓬莱高致。抚鹤扪松长叹息，失足误来人世。紫禁九重，碧山万里，无路鸣珂佩。江山胜处，且寻花柳倾醉。 不堪送客清川，系帆渌水，烟景供憔悴。更举芳尊浇别恨，逸趣浮游天外。雄笔横挥，素琴轻拍，一笑成扬袂。洛阳秋早，归时同赏鲈鲙。 "},
{"title": "过红梅阁", "author": "程致道", "dynasty": "宋代", "content": "春风如醇酒，著物物不知。绿树见芳芽，花香引蝶戏。"},
{"title": "留侯论", "author": "苏轼", "dynasty": "宋代", "content": "　　古之所谓豪杰之士者，必有过人之节。人情有所不能忍者，匹夫见辱，拔剑而起，挺身而斗，此不足为勇也。天下有大勇者，卒然临之而不惊，无故加之而不怒。此其所挟持者甚大，而其志甚远也。\r\n　　夫子房受书于圯上之老人也，其事甚怪；然亦安知其非秦之世，有隐君子者出而试之。观其所以微见其意者，皆圣贤相与警戒之义；而世不察，以为鬼物，亦已过矣。且其意不在书。\r\n　　当韩之亡，秦之方盛也，以刀锯鼎镬待天下之士。其平居无罪夷灭者，不可胜数。虽有贲、育，无所复施。夫持法太急者，其锋不可犯，而其势未可乘。子房不忍忿忿之心，以匹夫之力而逞于一击之间；当此之时，子房之不死者，其间不能容发，盖亦已危矣。\r\n　　千金之子，不死于盗贼，何者？其身之可爱，而盗贼之不足以死也。子房以盖世之才，不为伊尹、太公之谋，而特出于荆轲、聂政之计，以侥幸于不死，此圯上老人所为深惜者也。是故倨傲鲜腆而深折之。彼其能有所忍也，然后可以就大事，故曰：“孺子可教也。”\r\n　　楚庄王伐郑，郑伯肉袒牵羊以逆；庄王曰：“其君能下人，必能信用其民矣。”遂舍之。勾践之困于会稽，而归臣妾于吴者，三年而不倦。且夫有报人之志，而不能下人者，是匹夫之刚也。夫老人者，以为子房才有余，而忧其度量之不足，故深折其少年刚锐之气，使之忍小忿而就大谋。何则？非有生平之素，卒然相遇于草野之间，而命以仆妾之役，油然而不怪者，此固秦皇之所不能惊，而项籍之所不能怒也。\r\n　　观夫高祖之所以胜，而项籍之所以败者，在能忍与不能忍之间而已矣。项籍唯不能忍，是以百战百胜而轻用其锋；高祖忍之，养其全锋而待其弊，此子房教之也。当淮阴破齐而欲自王，高祖发怒，见于词色。由此观之，犹有刚强不忍之气，非子房其谁全之？\r\n　　太史公疑子房以为魁梧奇伟，而其状貌乃如妇人女子，不称其志气。呜呼！此其所以为子房欤！ "},
{"title": "胡无人", "author": "陆游", "dynasty": "宋代", "content": "须如猬毛磔，面如紫石棱。丈夫出门无万里，风棱之会立可乘。追奔露宿青海月，夺城夜蹋黄河冰。铁衣度碛雨飒飒，战鼓上陇雷凭凭。三更穷虏送降款，天明积甲如丘陵。中华初识汗血马，东夷再贡霜毛鹰。群阴伏，太阳升；胡无人，宋中兴。丈夫报主有如此，笑人白首篷窗灯。"},
{"title": "蝶恋花·京口得乡书", "author": "苏轼", "dynasty": "宋代", "content": "雨后春容清更丽。只有离人，幽恨终难洗。北固山前三面水。碧琼梳拥青螺髻。一纸乡书来万里。问我何年，真个成归计。回首送春拚一醉。东风吹破千行泪。 "},
{"title": "凤箫吟·锁离愁", "author": "韩缜", "dynasty": "宋代", "content": "锁离愁，连绵无际，来时陌上初熏。绣帏人念远，暗垂珠泪，泣送征轮。长亭长在眼，更重重、远水孤云。但望极楼高，尽日目断王孙。 消魂。池塘别后，曾行处、绿妒轻裙。恁时携素手，乱花飞絮里，缓步香茵。朱颜空自改，向年年、芳意长新。遍绿野，嬉游醉眼，莫负青春。 "},
{"title": "虞美人·陌头柳色春将半", "author": "秦观", "dynasty": "宋代", "content": "陌头柳色春将半。枝上莺声唤。客游晓日绮罗稠。紫陌东风弦管、咽朱楼。 少年抚景渐虚过。终日看花坐。独愁不见玉人留。洞府空教燕子、占风流。 "},
{"title": "琴调相思引·送范殿监赴黄岗", "author": "贺铸", "dynasty": "宋代", "content": "终日怀归翻送客，春风祖席南城陌。便莫惜离祖频卷白。动管色，催行色；动管色，催行色。何处投鞍风雨夕？临水驿，空山驿；临水驿，空山驿。纵明月相思千里隔。梦咫尺，勤书尺；梦咫尺，勤书尺。"},
{"title": "胡无人", "author": "陆游", "dynasty": "宋代", "content": "须如猬毛磔，面如紫石棱。丈夫出门无万里，风云之会立可乘。追奔露宿青海月，夺城夜蹋黄河冰。铁衣度碛雨飒飒，战鼓上陇雷凭凭。三更穷虏送降款，天明积甲如丘陵。中华初识汗血马，东夷再贡霜毛鹰。群阴伏，太阳升；胡无人，宋中兴。丈夫报主有如此，笑人白首篷窗灯。"},
{"title": "少年游·端午赠黄守徐君猷", "author": "苏轼", "dynasty": "宋代", "content": "银塘朱槛麹尘波，圆绿卷新荷。兰条荐浴，菖花卷酒，天气尚清和。好将沉醉酬佳节，十分酒、一分歌。狱草烟深，讼庭人悄，无吝宴游过。 "},
{"title": "大酺·春雨", "author": "周邦彦", "dynasty": "宋代", "content": "对宿烟收，春禽静，飞雨时鸣高屋。墙头青玉旆，时铅霜都尽，嫩梢相触。润逼琴丝，寒侵枕障，虫网吹黏帘竹。邮亭无人处，听檐声不断，困眠初熟。奈愁极顿惊，梦轻难记，自怜幽独。 行人归意速。最先念、流潦妨车毂。怎奈向、兰成憔悴，卫玠清羸，等闲时、易伤心目。未怪平阳客，双泪落、笛中哀曲。况萧索、青芜国。红糁铺地，门外荆桃如菽。夜游共谁秉烛。 "},
{"title": "五代史伶官传序", "author": "欧阳修", "dynasty": "宋代", "content": "　　呜呼！盛衰之理，虽曰天命，岂非人事哉！原庄宗之所以得天下，与其所以失之者，可以知之矣。\r\n　　世言晋王之将终也，以三矢赐庄宗而告之曰：“梁，吾仇也；燕王，吾所立；契丹与吾约为兄弟；而皆背晋以归梁。此三者，吾遗恨也。与尔三矢，尔其无忘乃父之志！”庄宗受而藏之于庙。其后用兵，则遣从事以一少牢告庙，请其矢，盛以锦囊，负而前驱，及凯旋而纳之。\r\n　　方其系燕父子以组，函梁君臣之首，入于太庙，还矢先王，而告以成功，其意气之盛，可谓壮哉！及仇雠已灭，天下已定，一夫夜呼，乱者四应，仓皇东出，未及见贼而士卒离散，君臣相顾，不知所归。至于誓天断发，泣下沾襟，何其衰也！岂得之难而失之易欤？抑本其成败之迹，而皆自于人欤？《书》曰：“满招损，谦得益。”忧劳可以兴国，逸豫可以亡身，自然之理也。\r\n　　故方其盛也，举天下之豪杰，莫能与之争；及其衰也，数十伶人困之，而身死国灭，为天下笑。夫祸患常积于忽微，而智勇多困于所溺，岂独伶人也哉？作《伶官传》。"},
{"title": "六一居士传", "author": "欧阳修", "dynasty": "宋代", "content": "　　六一居士初谪滁山，自号醉翁。既老而衰且病，将退休于颍水之上，则又更号六一居士。\r\n　　客有问曰：“六一，何谓也？”居士曰：“吾家藏书一万卷，集录三代以来金石遗文一千卷，有琴一张，有棋一局，而常置酒一壶。”客曰：“是为五一尔，奈何？”居士曰：“以吾一翁，老于此五物之间，是岂不为六一乎？”客笑曰：“子欲逃名者乎？而屡易其号。此庄生所诮畏影而走乎日中者也；余将见子疾走大喘渴死，而名不得逃也。”居士曰：“吾固知名之不可逃，然亦知夫不必逃也；吾为此名，聊以志吾之乐尔。”客曰：“其乐如何？”居士曰：“吾之乐可胜道哉！方其得意于五物也，泰山在前而不见，疾雷破柱而不惊；虽响九奏于洞庭之野，阅大战于涿鹿之原，未足喻其乐且适也。然常患不得极吾乐于其间者，世事之为吾累者众也。其大者有二焉，轩裳珪组劳吾形于外，忧患思虑劳吾心于内，使吾形不病而已悴，心未老而先衰，尚何暇于五物哉？虽然，吾自乞其身于朝者三年矣，一日天子恻然哀之，赐其骸骨，使得与此五物偕返于田庐，庶几偿其夙愿焉。此吾之所以志也。”客复笑曰：“子知轩裳珪组之累其形，而不知五物之累其心乎？”居士曰：“不然。累于彼者已劳矣，又多忧；累于此者既佚矣，幸无患。吾其何择哉？”于是与客俱起，握手大笑曰：“置之，区区不足较也。”\r\n　　已而叹曰：“夫士少而仕，老而休，盖有不待七十者矣。吾素慕之，宜去一也。吾尝用于时矣，而讫无称焉，宜去二也。壮犹如此，今既老且病矣，乃以难强之筋骸，贪过分之荣禄，是将违其素志而自食其言，宜去三也。吾负三宜去，虽无五物，其去宜矣，复何道哉！”\r\n　　熙宁三年九月七日，六一居士自传。"},
{"title": "江神子·杏花村馆酒旗风", "author": "谢逸", "dynasty": "宋代", "content": "杏花村馆酒旗风。水溶溶。飏残红。野渡舟横，杨溶绿阴浓。望断江南山色远，人不见，草连空。 夕阳楼外晚烟笼。粉香融。淡眉峰。记得年时，相见画屏中。只有关山今夜月，千里外，素光同。 "},
{"title": "采桑子·残霞夕照西湖好", "author": "欧阳修", "dynasty": "宋代", "content": "残霞夕照西湖好，花坞苹汀，十顷波平，野岸无人舟自横。 西南月上浮云散，轩槛凉生。莲芰香清。水面风来酒面醒。 "},
{"title": "太常引·建康中秋夜为吕叔潜赋", "author": "辛弃疾", "dynasty": "宋代", "content": "一轮秋影转金波，飞镜又重磨。把酒问姮娥：被又发，欺人奈何？乘风好去，长空万里，直下看山河。斫去桂婆娑，人道是，清光更多。 "},
{"title": "水调歌头·黄州快哉亭赠张偓佺", "author": "苏轼", "dynasty": "宋代", "content": "落日绣帘卷，亭下水连空。知君为我新作，窗户湿青红。长记平山堂上，欹枕江南烟雨，杳杳没孤鸿。认得醉翁语，山色有无中。一千顷，都镜净，倒碧峰。忽然浪起，掀舞一叶白头翁。堪笑兰台公子，未解庄生天籁，刚道有雌雄。一点浩然气，千里快哉风。 "},
{"title": "江神子·杏花村馆酒旗风", "author": "谢逸", "dynasty": "宋代", "content": "杏花村馆酒旗风。水溶溶。飏残红。野渡舟横，杨柳绿阴浓。望断江南山色远，人不见，草连空。 夕阳楼外晚烟笼。粉香融。淡眉峰。记得年时，相见画屏中。只有关山今夜月，千里外，素光同。 "},
{"title": "钓雪舟倦睡", "author": "杨万里", "dynasty": "宋代", "content": "小阁明窗半掩门，看书作睡正昏昏。无端却被梅花恼，特地吹香破梦魂。 "},
{"title": "过小孤山大孤山", "author": "陆游", "dynasty": "宋代", "content": "　　八月一日，过烽火矶。南朝自武昌至京口，列置烽燧，此山当是其一也。自舟中望山，突兀而已。及抛江过其下，嵌岩窦穴，怪奇万状，色泽莹润，亦与它石迥异。又有一石，不附山，杰然特起，高百余尺，丹藤翠蔓，罗络其上，如宝装屏风。是日风静，舟行颇迟，又秋深潦缩，故得尽见。杜老所谓“幸有舟楫迟，得尽所历妙”也。\r\n　　过澎浪矶、小孤山，二山东西相望。 小孤属舒州宿松县，有戍兵。凡江中独山，如金山、焦山、落星之类，皆名天下，然峭拔秀丽皆不可与小孤比。自数十里外望之，碧峰巉然孤起，上干云霄，已非它山可拟，愈近愈秀，冬夏晴雨，姿态万变，信造化之尤物也。但祠宇极于荒残，若稍饰以楼观亭榭，与江山相发挥，自当高出金山之上矣。庙在山之西麓，额曰“惠济”，神曰“安济夫人”。绍兴初，张魏公自湖湘还，尝加营葺，有碑载其事。又有别祠在澎浪矶，属江州彭泽县，三面临江，倒影水中，亦占一山之胜。舟过矶，虽无风，亦浪涌，盖以此得名也。昔人诗有“舟中估客莫漫狂，小姑前年嫁彭郎”之句，传者因谓小孤庙有彭郎像，澎浪庙有小姑像，实不然也。晚泊沙夹，距小孤一里。微雨，复以小艇游庙中，南望彭泽、都昌诸山，烟雨空濛，鸥鹭灭没，极登临之胜，徙倚久之而归。方立庙门，有俊鹘抟水禽，掠江东南去，甚可壮也。庙祝云，山有栖鹘甚多。\r\n　　二日早，行未二十里，忽风云腾涌，急系缆。俄复开霁，遂行。泛彭蠡口，四望无际，乃知太白“开帆入天镜”之句为妙。始见庐山及大孤。大孤状类西梁，虽不可拟小姑之秀丽，然小孤之旁，颇有沙洲葭苇，大孤则四际渺弥皆大江，望之如浮水面，亦一奇也。江自湖口分一支为南江，盖江西路也。江水浑浊，每汲用，皆以杏仁澄之，过夕乃可饮。南江则极清澈，合处如引绳，不相乱。晚抵江州。州治德化县，即唐之浔阳县，柴桑、栗里，皆其地也；南唐为奉化军节度，今为定江军。岸土赤而壁立，东坡先生所谓“舟人指点岸如赪”者也。泊湓浦，水亦甚清，不与江水乱。自七月二十六日至是，首尾才六日，其间一日阻风不行，实以四日半溯流行七百里云。"},
{"title": "洵上人房", "author": "葛绍体", "dynasty": "宋代", "content": "自占一窗明，小炉春意生。茶分香味薄，梅插小枝横。有意探禅学，无心了世情。不知清夜坐，得知若为清。 "},
{"title": "狱中寄子由二首", "author": "苏轼", "dynasty": "宋代", "content": "一作：予以事系御史台狱，狱吏稍见侵，自度不能堪，死狱中，不得一别子由，故和二诗授狱卒梁成，以遗子由。\r\n圣主如天万物春，小臣愚暗自亡身。百年未满先偿债，十口无归更累人。是处青山可埋骨，他年夜雨独伤神。与君今世为兄弟，更结来生未了因。\r\n柏台霜气夜凄凄，风动琅珰月向低。梦绕云山心似鹿，魂飞汤火命如鸡。眼中犀角真吾子，身后牛衣愧老妻。百岁神游定何处，桐乡知葬浙江西。"},
{"title": "廷试", "author": "夏竦", "dynasty": "宋代", "content": "殿上衮衣明日月，砚中旗影动龙蛇。纵横礼乐三千字，独对丹墀日未斜。 "},
{"title": "少年游·端午赠黄守徐君猷", "author": "苏轼", "dynasty": "宋代", "content": "银塘朱槛麹尘波，圆绿卷新荷。兰条荐浴，菖花酿酒，天气尚清和。好将沉醉酬佳节，十分酒、一分歌。狱草烟深，讼庭人悄，无吝宴游过。 "},
{"title": "书陆放翁诗卷后", "author": "林景熙", "dynasty": "宋代", "content": "天宝诗人诗有史，杜鹃再拜泪如水。龟堂一老再鼓雄，劲气往往摩其垒。轻裘骏马成都花，冰瓯雪碗建溪茶。承平麾节半海宇，归来镜曲盟鸥沙。诗墨淋漓不负酒，但恨未饮月氏首。床头孤剑空有声，坐看中原落人手。青山一发愁蒙蒙，干戈况满天南东。来孙却见九州同，家祭如何告乃翁！"},
{"title": "答司马谏议书", "author": "王安石", "dynasty": "宋代", "content": "　　某启：昨日蒙教，窃以为与君实游处相好之日久，而议事每不合，所操之术多异故也。虽欲强聒，终必不蒙见察，故略上报，不复一一自辨。重念蒙君实视遇厚，于反覆不宜卤莽，故今具道所以，冀君实或见恕也。\r\n　　盖儒者所争，尤在于名实，名实已明，而天下之理得矣。今君实所以见教者，以为侵官、生事、征利、拒谏，以致天下怨谤也。某则以谓受命于人主，议法度而修之于朝廷，以授之于有司，不为侵官；举先王之政，以兴利除弊，不为生事；为天下理财，不为征利；辟邪说，难壬人，不为拒谏。至于怨诽之多，则固前知其如此也。\r\n　　人习于苟且非一日，士大夫多以不恤国事、同俗自媚于众为善，上乃欲变此，而某不量敌之众寡，欲出力助上以抗之，则众何为而不汹汹然？盘庚之迁，胥怨者民也，非特朝廷士大夫而已；盘庚不为怨者故改其度，度义而后动，是而不见可悔故也。如君实责我以在位久，未能助上大有为，以膏泽斯民，则某知罪矣；如曰今日当一切不事事，守前所为而已，则非某之所敢知。\r\n　　无由会晤，不任区区向往之至！"},
{"title": "稚子弄冰", "author": "杨万里", "dynasty": "宋代", "content": "稚子金盆脱晓冰，彩丝穿取当银钲。(银钲 一作：银铮)敲成玉磬穿林响，忽作玻璃碎地声。(玻璃 一作：玻瓈) "},
{"title": "车遥遥篇", "author": "范成大", "dynasty": "宋代", "content": "车遥遥，马憧憧。君游东山东复东，安得奋飞逐西风。愿我如星君如月，夜夜流光相皎洁。月暂晦，星常明。留明待月复，三五共盈盈。 "},
{"title": "悼石湖三首", "author": "姜夔", "dynasty": "宋代", "content": "未定情钟痛，何堪更悼亡。遣书知伏枕，来吊只空堂。雪里评诗句，梅边按乐章。沉思酒杯落，天阔意茫茫。 "},
{"title": "减字木兰花·春情", "author": "王安国", "dynasty": "宋代", "content": "画桥流水，雨湿落红飞不起。月破黄昏，帘里馀香马上闻。徘徊不语，今夜梦魂何处去。不似垂杨，犹解飞花入洞房。 "},
{"title": "南歌子·疏雨池塘见", "author": "贺铸", "dynasty": "宋代", "content": "疏雨池塘见，微风襟袖知。阴阴夏木啭黄鹂，何处飞来白鹭立移时。易醉扶头酒，难逢敌手棋。日长偏与睡相宜，睡起芭蕉叶上自题诗。 "},
{"title": "司马光", "author": "佚名", "dynasty": "宋代", "content": "群儿戏于庭，一儿登瓮，足跌没水中，众皆弃去。光持石击瓮破之，水迸，儿得活。 "},
{"title": "呈寇公二首", "author": "蒨桃", "dynasty": "宋代", "content": "一曲清歌一束绫，美人犹自意嫌轻。不知织女萤窗下，几度抛梭织得成？\r\n风劲衣单手屡呵，幽窗轧轧度寒梭。腊天日短不盈尺，何似妖姬一曲歌？"},
{"title": "望江东·江水西头隔烟树", "author": "黄庭坚", "dynasty": "宋代", "content": "江水西头隔烟树。望不见、江东路。思量只有梦来去。更不怕、江阑住。灯前写了书无数。算没个、人传与。直饶寻得雁分付。又还是、秋将暮。 "},
{"title": "习闲", "author": "范成大", "dynasty": "宋代", "content": "习闲成懒懒成痴，六用都藏缩似龟。雪已许多都不饮，梅今如此尚无诗。闲看猫暖眠毡褥，静听猧寒叫竹篱。寂寞无人同此意，时时惟有睡魔知。 "},
{"title": "清平乐·检校山园书所见", "author": "辛弃疾", "dynasty": "宋代", "content": "连云松竹，万事从今足。拄杖东家分社肉，白酒床头初熟。西风梨枣山园，儿童偷把长竿。莫遣旁人惊去，老夫静处闲看。 "},
{"title": "江城子·东武雪中送客", "author": "苏轼", "dynasty": "宋代", "content": "相从不觉又初寒。对樽前，惜流年。风紧离亭，冰结泪珠圆。雪意留君君不住，从此去，少清欢。转头山上转头看。路漫漫，玉花翻，银海光宽，何处是超然？知道故人相念否，携翠袖，倚朱栏。 "},
{"title": "伶官传序", "author": "欧阳修", "dynasty": "宋代", "content": "　　呜呼！盛衰之理，虽曰天命，岂非人事哉！原庄宗之所以得天下，与其所以失之者，可以知之矣。\r\n　　世言晋王之将终也，以三矢赐庄宗而告之曰：“梁，吾仇也；燕王，吾所立，契丹，与吾约为兄弟，而皆背晋以归梁。此三者，吾遗恨也。与尔三矢，尔其无忘乃父之志！”庄宗受而藏之于庙。其后用兵，则遣从事以一少牢告庙，请其矢，盛以锦囊，负而前驱，及凯旋而纳之。\r\n　　方其系燕父子以组，函梁君臣之首，入于太庙，还矢先王，而告以成功，其意气之盛，可谓壮哉！及仇雠已灭，天下已定，一夫夜呼，乱者四应，仓皇东出，未及见贼而士卒离散，君臣相顾，不知所归。至于誓天断发，泣下沾襟，何其衰也！岂得之难而失之易欤？抑本其成败之迹，而皆自于人欤？《书》曰：“满招损，谦得益。”忧劳可以兴国，逸豫可以亡身，自然之理也。\r\n　　故方其盛也，举天下之豪杰莫能与之争；及其衰也，数十伶人困之，而身死国灭，为天下笑。夫祸患常积于忽微，而智勇多困于所溺，岂独伶人也哉！作《伶官传》。"},
{"title": "禹迹寺南有沈氏小园四十年前尝题小阕壁间偶", "author": "陆游", "dynasty": "宋代", "content": "枫叶初丹槲叶黄，河阳愁鬓怯新霜。林亭感旧空回首，泉路凭谁说断肠！坏壁醉题尘漠漠，断云幽梦事茫茫。年来妄念消除尽，回向禅龛一柱香！ "},
{"title": "沁园春·宿霭迷空", "author": "秦观", "dynasty": "宋代", "content": "宿霭迷空，腻云笼日，昼景渐长。正兰皋泥润，谁家燕喜；蜜脾香少，触处蜂忙。尽日无人帘幕挂，更风递、游丝时过墙。微雨后，有桃愁杏怨，红泪淋浪。风流寸心易感，但依依伫立，回尽柔肠。念小奁瑶鉴，重匀绛蜡；玉龙金斗，时熨沉香。柳下相将游冶处，便回首、青楼成异乡。相忆事，纵蛮笺万叠，难写微茫。"},
{"title": "集贤宾·小楼深巷狂游遍", "author": "柳永", "dynasty": "宋代", "content": "小楼深巷狂游遍，罗绮成丛。就中堪人属意，最是虫虫。有画难描雅态，无花可比芳容。几回饮散良宵永，鸳衾暖、凤枕香浓。算得人间天上，惟有两心同。近来云雨忽西东。诮恼损情悰。纵然偷期暗会，长是匆匆。争似和鸣偕老，免教敛翠啼红。眼前时、暂疏欢宴，盟言在、更莫忡忡。待作真个宅院，方信有初终。 "},
{"title": "瘦马图", "author": "龚开", "dynasty": "宋代", "content": "一从云雾降天关，空尽先朝十二闲。今日有谁怜瘦骨，夕阳沙岸影如山。"},
{"title": "醉落魄·离京口作", "author": "苏轼", "dynasty": "宋代", "content": "轻云微月，二更酒醒船初发。孤城回望苍烟合。记得歌时，不记归时节。巾偏扇坠藤床滑，觉来幽梦无人说。此生飘荡何时歇？家在西南，常作东南别。 "},
{"title": "水调歌头·和赵景明知县韵", "author": "辛弃疾", "dynasty": "宋代", "content": "官事未易了，且向酒边来。君如无我，问君怀抱向谁开。但放平生丘壑，莫管旁人嘲骂，深蛰要惊雷。白发还自笑，何地置衰颓。 五车书，千石饮，百篇才。新词未到，琼瑰先梦满吾怀。已过西风重九，且要黄花入手，诗兴未关梅。君要花满县，桃李趁时栽。 "},
{"title": "水龙吟·听兮清佩琼瑶些", "author": "辛弃疾", "dynasty": "宋代", "content": "用“些语”再题瓢泉，歌以饮客，声韵甚谐，客皆为之釂。\r\n听兮清佩琼瑶些。明兮镜秋毫些。君无去此，流昏涨腻，生蓬蒿些。虎豹甘人，渴而饮汝，宁猿猱些。大而流江海，覆舟如芥，君无助、狂涛些。路险兮山高些。块予独处无聊些。冬槽春盎，归来为我，制松醪些。其外芳芬，团龙片凤，煮云膏些。古人兮既往，嗟予之乐，乐箪瓢些。"},
{"title": "寄江南故人", "author": "家铉翁", "dynasty": "宋代", "content": "曾向钱塘住，闻鹃忆蜀乡。不知今夕梦，到蜀到钱塘。"},
{"title": "梦回", "author": "林景熙", "dynasty": "宋代", "content": "梦回荒馆月笼秋，何处砧声唤客愁。深夜无风莲叶响，水寒更有未眠鸥。"},
{"title": "沁园春·宿霭迷空", "author": "秦观", "dynasty": "宋代", "content": "宿霭迷空，腻云笼日，昼景渐长。正兰皋泥润，谁景燕喜；蜜脾香少，触处蜂忙。尽日无人帘幕挂，更风递、游丝时过墙。微雨后，有桃愁杏怨，红泪淋浪。风流寸心易感，但依依伫立，回尽柔肠。念小奁瑶鉴，重匀绛蜡；玉龙金斗，时熨沉香。柳下相将游冶处，便回首、青楼成异乡。相忆事，纵蛮笺万叠，难写微茫。"},
{"title": "酴醾金沙二花合发", "author": "王安石", "dynasty": "宋代", "content": "相扶照水弄春柔，发似矜夸歛似羞。碧合晚云霞上起，红争朝日雪边流。我无丹白知如梦，人有朱铅见即愁。疑此冶容诗所忌，故将樛木比绸缪。 "},
{"title": "临江仙·和叶仲洽赋羊桃", "author": "辛弃疾", "dynasty": "宋代", "content": "忆醉三山芳树下，几曾风韵忘怀。黄金颜色五花开，味如卢橘熟。贵似荔枝来。闻道商山余四老，橘中自酿秋醅。试呼名品细推排。重重香腑脏，偏殢圣贤杯。 "},
{"title": "凤栖梧·帘内清歌帘外宴", "author": "柳永", "dynasty": "宋代", "content": "帘内清歌帘外宴。虽爱新声，不见如花面。牙板数敲珠一串，梁尘暗落琉璃盏。(帘内 一作：帘下)桐树花深孤凤怨。渐遏遥天，不放行云散。坐上少年听不惯，玉山未倒肠先断。 "},
{"title": "贺新郎·同父见和再用韵答之", "author": "辛弃疾", "dynasty": "宋代", "content": "老大那堪说。似而今、元龙臭味，孟公瓜葛。我病君来高歌饮，惊散楼头飞雪。笑富贵千钧如发。硬语盘空谁来听？记当时、只有西窗月。重进酒，换鸣瑟。 事无两样人心别。问渠侬：神州毕竟，几番离合？汗血盐车无人顾，千里空收骏骨。正目断关河路绝。我最怜君中宵舞，道“男儿到死心如铁”。看试手，补天裂。 "},
{"title": "题灯", "author": "陈烈", "dynasty": "宋代", "content": "富家一碗灯，太仓一粒粟；贫家一碗灯，父子相聚哭。风流太守知不知？惟恨笙歌无妙曲。"},
{"title": "念奴娇·过洞庭", "author": "张孝祥", "dynasty": "宋代", "content": "洞庭青草，近中秋，更无一点风色。玉鉴琼田三万顷，着我扁舟一叶。素月分辉，明河共影，表里俱澄澈。悠然心会，妙处难与君说。(著 同：着；玉鉴 一作：玉界)应念岭海经年，孤光自照，肝肺皆冰雪。短发萧骚襟袖冷，稳泛沧浪空阔。尽挹西江，细斟北斗，万象为宾客。扣舷独啸，不知今夕何夕！(沧浪 一作：沧冥；岭海 一作：岭表) "},
{"title": "声声慢·开元盛日", "author": "辛弃疾", "dynasty": "宋代", "content": "开元盛日，天上栽花，月殿桂影重重。十里芬芳，殿枝金粟玲珑。管弦凝碧池上，记当时、风月愁侬。翠华远，但江南草木，烟锁深宫。只为天姿冷淡，被西风酝酿，彻骨香浓。枉学丹蕉，叶底偷染妖红。道人取次装束，是自家、香底家风。又怕是，为凄凉、长在醉中。"},
{"title": "西湖念语", "author": "欧阳修", "dynasty": "宋代", "content": "昔者王子猷之爱竹，造门不问于主人，陶渊明之卧舆，遇酒便留于道上。况西湖之胜概，擅东颍之佳名。虽美景良辰，固多于高会。而清风明月，幸属于闲人。并游或结于良朋，乘兴有时而独往。鸣蛙暂听，安问属官而属私。曲水临流，自可一觞而一咏。至欢然而会意，亦傍若于无人。乃知偶来常胜於特来，前言可信。所有虽非于己有，其得已多。因翻旧阕之辞，写以新声之调，敢陈薄伎，聊佐清欢。 "},
{"title": "江城子·乙卯正月二十日夜记梦", "author": "苏轼", "dynasty": "宋代", "content": "十年生死两茫茫，不思量，自难忘。千里孤坟，无量话凄凉。纵使相逢应不识，尘满面，鬓如霜。夜来幽梦忽还乡，小轩窗，正梳妆。相顾无言，惟有泪千行。料得年年肠断量，明月夜，短松冈。(肠断 一作：断肠) "},
{"title": "清平乐·红笺小字", "author": "晏殊", "dynasty": "宋代", "content": "红笺小字，说尽平生意。鸿雁在云鱼在水，惆怅此情难寄。 斜阳独倚西楼，遥山恰对帘钩。人面不知何处，绿波依旧东流。 "},
{"title": "春暮", "author": "曹豳", "dynasty": "宋代", "content": "门外无人问落花，绿阴冉冉遍天涯。林莺啼到无声处，青草池塘独听蛙。 "},
{"title": "梅花绝句二首·其一", "author": "陆游", "dynasty": "宋代", "content": "闻道梅花坼晓风，雪堆遍满四山中。何方可化身千亿，一树梅花一放翁。"},
{"title": "戚氏·晚秋天", "author": "柳永", "dynasty": "宋代", "content": "　　晚秋天，一霎微雨洒庭轩。槛菊萧疏，井梧零乱，轩残烟。凄然，望江关，飞云黯淡夕阳间。当时宋玉悲感，向此临水与登山。远道迢递，行人凄楚，倦听陇水潺湲。正蝉吟败叶，蛩响衰草，相应喧喧。\r\n　　孤馆，度日如年。风露渐变，悄悄至更阑。长天净，绛河清浅，皓月婵娟。思绵绵。夜永对景，那堪屈指暗想从前。未名未禄，绮陌红楼，往往经岁迁延。\r\n　　帝里风光好，当年少日，暮宴朝欢。况有狂朋怪侣，遇当歌对酒竞留连。别来迅景如梭，旧游似梦，烟水程何限。念名利，憔悴长萦绊。追往事、空惨愁颜。漏箭移，稍觉轻寒。渐呜咽，画角数声残。对闲窗畔，停灯向晓，抱影无眠。"},
{"title": "疏影·苔枝缀玉", "author": "姜夔", "dynasty": "宋代", "content": "辛亥之冬，余载雪诣石湖。止既月，授简索句，且征新声，作此两曲，石湖把玩不已，使二妓肆习之，音节谐婉，乃名之曰《暗香》、《疏影》。\r\n苔枝缀玉，有翠禽小小，枝上同宿。客里相逢，篱角黄昏，无言自倚修竹。昭君不惯胡沙远，但暗忆、江南江北。想佩环、月夜归来，化作此花幽独。犹记深宫旧事，那人正睡里，飞近蛾绿。莫似春风，不管盈盈，早与安排金屋。还教一片随波去，又却怨、玉龙哀曲。等恁时、重觅幽香，已入小窗横幅。"},
{"title": "观书有感·其二", "author": "朱熹", "dynasty": "宋代", "content": "昨夜江边春水生，蒙冲巨舰一毛轻。向来枉费推移力，此日中流自在行。 "},
{"title": "水调歌头·和赵景明知县韵", "author": "辛弃疾", "dynasty": "宋代", "content": "官事未易了，且来酒边来。君如无我，问君怀抱来谁开。但放平生丘壑，莫管旁人嘲骂，深蛰要惊雷。白发还自笑，何地置衰颓。 五车书，千石饮，百篇才。新词未到，琼瑰先梦满吾怀。已过西风重九，且要黄花入手，诗兴未关梅。君要花满县，桃李趁时栽。 "},
{"title": "春近", "author": "王铚", "dynasty": "宋代", "content": "山雪银屏晓，溪梅玉镜春。东风露消息，万物有精神。索莫贫游世，龙钟老迫身。欲浮沧海去，风浪阔无津。"},
{"title": "半山寺有感", "author": "赵希淦", "dynasty": "宋代", "content": "一水波澄接御沟，近城宫柳弄春柔。乌衣巷里人何在，白鹭洲前水自流。千古风流歌舞地，六朝兴废帝王州。今番不负看山约，他日重来说旧游。 "},
{"title": "声声慢·开元盛日", "author": "辛弃疾", "dynasty": "宋代", "content": "开元盛日，天上栽花，月殿桂影重重。十里芬芳，一枝金粟玲珑。管弦凝碧池上，记当时、风月愁侬。翠华远，但江南草木，烟锁深宫。只为天姿冷淡，被西风酝酿，彻骨香浓。枉学丹蕉，叶底偷染妖红。道人取次装束，是自家、香底家风。又怕是，为凄凉、长在醉中。"},
{"title": "念奴娇·春情", "author": "李清照", "dynasty": "宋代", "content": "萧条庭院，又斜风细雨，重门须闭。宠柳娇花寒食近，种种恼人天气。险韵诗成，扶头酒醒，别是闲滋味。征鸿过尽，万千心事难寄。 楼上几日春寒，帘垂四面，玉阑干慵倚。被冷香消新梦觉，不许愁人不起。清露晨流，新桐初引，多少游春意。日高烟敛，更看今日晴未。 "},
{"title": "声声慢·秋声", "author": "蒋捷", "dynasty": "宋代", "content": "黄花深巷，红叶低窗，凄凉一片秋声。豆雨声来，中间夹带风声。疏疏二十五点，丽谯门、不锁更声。故人远，问谁摇玉佩，檐底铃声？彩角声吹月堕，渐连营马动，四起笳声。闪烁邻灯，灯前尚有砧声。知他诉愁到晓，碎哝哝、多少蛩声！诉未了，把一半、分与雁声。"},
{"title": "木兰花慢·拆桐花烂漫", "author": "柳永", "dynasty": "宋代", "content": "拆桐花烂漫，乍疏雨、洗清明。正艳杏烧林，缃桃绣野，芳景如屏。倾城。尽寻胜去，骤雕鞍绀幰出郊坰。风暖繁弦脆管，万家竞奏新声。盈盈。斗草踏青。人艳冶、递逢迎。向路傍往往，遗簪堕珥，珠翠纵横。欢情。对佳丽地，信金罍罄竭玉山倾。拚却明朝永日，画堂一枕春酲。"},
{"title": "戚氏·晚秋天", "author": "柳永", "dynasty": "宋代", "content": "　　晚秋天，一霎微雨洒庭轩。槛菊萧疏，井梧零乱，惹残烟。凄然，望江关，飞云黯淡夕阳间。当时宋玉悲感，向此临水与登山。远道迢递，行人凄楚，倦听陇水潺湲。正蝉吟败叶，蛩响衰草，相应喧喧。\r\n　　孤馆，度日如年。风露渐变，悄悄至更阑。长天净，绛河清浅，皓月婵娟。思绵绵。夜永对景，那堪屈指暗想从前。未名未禄，绮陌红楼，往往经岁迁延。\r\n　　帝里风光好，当年少日，暮宴朝欢。况有狂朋怪侣，遇当歌对酒竞留连。别来迅景如梭，旧游似梦，烟水程何限。念名利，憔悴长萦绊。追往事、空惨愁颜。漏箭移，稍觉轻寒。渐呜咽，画角数声残。对闲窗畔，停灯向晓，抱影无眠。"},
{"title": "石炭·并引", "author": "苏轼", "dynasty": "宋代", "content": "彭城旧无石炭。元丰元年十二月，始遣人访获于州之西南白土镇之北。以冶铁作兵，犀利胜常云。\r\n君不见，前年雨雪行人断，城中居民风裂骭。湿薪半束抱衾稠，日暮敲门无处换。岂料山中有遗宝，磊落如磬万车炭。流膏迸液无人知，阵阵腥风自吹散。根苗一发浩无际，万人鼓舞千人看。投泥泼水愈光明，烁玉流金见精悍。南山栗林渐可息，北山顽矿何劳锻。为君铸作百炼刀，要斩长鲸为万段。"},
{"title": "行色", "author": "司马池", "dynasty": "宋代", "content": "冷于陂水淡于秋，远陌初穷到渡头。赖是丹青不能画，画成应遣一生愁。 "},
{"title": "六州歌头·少年侠气", "author": "贺铸", "dynasty": "宋代", "content": "少年侠气，交结五都雄。肝胆洞，毛发耸。立谈中，死生同。一诺千金重。推翘勇，矜豪纵。轻盖拥，联飞鞚，斗城东。轰饮酒垆，春色浮寒瓮，吸海垂虹。闲呼鹰嗾犬，白羽摘雕弓，狡穴俄空。乐匆匆。(闲呼 一作：间呼)似黄粱梦，辞丹凤；明月共，漾孤蓬。官冗从，怀倥偬；落尘笼，簿书丛。鹖弁如云众，供粗用，忽奇功。笳鼓动，渔阳弄，思悲翁。不请长缨，系取天骄种，剑吼西风。恨登山临水，手寄七弦桐，目送归鸿。 "},
{"title": "春阴", "author": "黄庭坚", "dynasty": "宋代", "content": "竹笋初生黄犊角，蕨芽已作小儿拳。试寻野菜炊春饭，便是江南二月天。 "},
{"title": "江阴浮远堂", "author": "戴复古", "dynasty": "宋代", "content": "横冈下瞰大江流，浮远堂前万里愁。最苦无山遮望眼，淮南极目尽神州。"},
{"title": "谒荆公不遇", "author": "方惟深", "dynasty": "宋代", "content": "春江渺渺抱樯流，烟草茸茸一片愁。吹尽柳花人不见，春旗催日下城头。"},
{"title": "塞上赠王太尉", "author": "释宇昭", "dynasty": "宋代", "content": "嫖姚立大勋，万里绝妖氛。马放降来地，雕闲战后云。月侵孤垒没，烧彻远芜分。不惯为边客，宵笳懒欲闻。"},
{"title": "十二月九日雪融夜起达旦", "author": "魏了翁", "dynasty": "宋代", "content": "远钟入枕雪初晴，衾铁棱棱梦不成。起傍梅花读周易，一窗明月四檐声。 "},
{"title": "九江闻雁", "author": "陈均", "dynasty": "宋代", "content": "烟波渺渺梦悠悠，家在江南海尽头。音信稀疏兄弟隔，一声新雁九江秋。"},
{"title": "在燕京作", "author": "宋恭宗", "dynasty": "宋代", "content": "寄语林和靖，梅花几度开。黄金台下客，应是不归来。"},
{"title": "曲玉管·陇首云飞", "author": "柳永", "dynasty": "宋代", "content": "陇首云飞，江边日晚，烟波满目凭阑久。一望关河，萧索千里清秋，忍凝眸？杳杳神京，盈盈仙子，别来锦字终难偶。断雁无凭，冉冉飞下汀洲，思悠悠。暗想当初，有多少、幽欢佳会，岂知聚散难期，翻成雨恨云愁？阻追游。每登山临水，惹起平生心事，一场消黯，永日无言，却下层楼。 "},
{"title": "秋日三首", "author": "秦观", "dynasty": "宋代", "content": "霜落邗沟积水清，寒星无数傍船明。菰蒲深处疑无地，忽有人家笑语声。\r\n月团新碾瀹花瓷，饮罢呼儿课楚词。风定小轩无落叶，青虫相对吐秋丝。\r\n连卷雌霓小西楼，逐雨追晴意未休。安得万妆相向舞，酒酣聊把作缠头。"},
{"title": "书窗即事", "author": "朱淑真", "dynasty": "宋代", "content": "花落春无语，春归鸟自啼。多情是蜂蝶，飞过粉墙西。"},
{"title": "永遇乐·璧月初晴", "author": "刘辰翁", "dynasty": "宋代", "content": "余自乙亥上元，诵李易安《永遇乐》，为之涕下。今三年矣。每闻此词，辄不自堪，遂依其声，又托之易安自喻。虽辞情不及，而悲苦过之。\r\n璧月初晴，黛云远淡，春事谁主。禁苑娇寒，湖堤倦暖，前度遽如许。香尘暗陌，华灯明昼，长是懒携手去。谁知道，断烟禁夜，满城似愁风雨。宣和旧日，临安南渡，芳景犹自如故。缃帙流离，风鬓三五，能赋词最苦。江南无路，鄜州今夜，此苦又谁知否。空相对，残釭无寐，满村社鼓。 "},
{"title": "春夜 / 夜直", "author": "王安石", "dynasty": "宋代", "content": "金炉香烬漏声残，翦翦轻风阵阵寒。春色恼人眠不得，月移花影上栏干。 "},
{"title": "上巳书事", "author": "陆游", "dynasty": "宋代", "content": "单衣初著下湖天，飞盖相随出郭船。得雨人人相秧信，祈蚕户户歛神钱。黄鸡煮臛无停筯，青韭淹葅欲堕涎。丞相传闻又三押，衡茅未改日高眠。 "},
{"title": "春日杂兴七首·其二", "author": "唐庚", "dynasty": "宋代", "content": "爱梅长恐著花迟，日祷东风莫后期。及得见梅还冷淡，东风全在小桃枝。"},
{"title": "新荷叶·和赵德庄韵", "author": "辛弃疾", "dynasty": "宋代", "content": "人已归来，杜鹃欲劝谁归？绿树如云，等闲借与莺飞。兔葵燕麦，问刘郎、几度沾衣？翠屏幽梦，觉来水绕山围。有酒重携，小园随意芳菲。往日繁华，而今物是人非。春风半面，记当年、初识崔徽。南云雁少，锦书无个因依。"},
{"title": "焚香", "author": "陈与义", "dynasty": "宋代", "content": "明窗延静书，默坐消尘缘。即将无限意，寓此一炷烟。当时戒定慧，妙供均人天。我岂不清友，于今心醒然。炉香袅孤碧，云缕霏数千。悠然凌空去，缥缈随风还。世事有过现，熏性无变迁。应是水中月，波定还自圆。"},
{"title": "御街行·银烛生花如红豆", "author": "黄庭坚", "dynasty": "宋代", "content": "银烛生花如红豆。占好事、而今有。人醉曲屏深，借宝瑟、轻招手。一阵白苹风，故灭烛、教相就。 花带雨、冰肌香透。恨啼乌、辘轳声晓。岸柳微凉吹残酒。断肠时、至今依旧。镜中消瘦。那人知后。怕夯你来僝僽。 "},
{"title": "江神子·十日荷塘小隐赏桂呈朔翁", "author": "吴文英", "dynasty": "宋代", "content": "西风来晚桂开迟。月宫移。到东篱。簌簌惊尘，吹下半冰规。拟唤阿娇来小隐，金屋底，乱香飞。重阳还是隔年期。蝶相思。客情知。吴水吴烟，愁里更多诗。一夜看承应未别，秋好处，雁来时。"},
{"title": "和翁灵舒冬日书事三首", "author": "徐照", "dynasty": "宋代", "content": "石缝敲冰水，凌寒自煮茶。梅迟思闰月，枫远误春花。贫喜田新长，吟令鬓已华。城中寻小屋，岁晚欲移家。 "},
{"title": "心术", "author": "苏洵", "dynasty": "宋代", "content": "　　为将之道，当先治心。泰山崩于前而色不变，麋鹿兴于左而目不瞬，然后可以制利害，可以待敌。\r\n　　凡兵上义；不义，虽利勿动。非一动之为利害，而他日将有所不可措手足也。夫惟义可以怒士，士以义怒，可与百战。\r\n　　凡战之道，未战养其财，将战养其力，既战养其气，既胜养其心。谨烽燧，严斥堠，使耕者无所顾忌，所以养其财；丰犒而优游之，所以养其力；小胜益急，小挫益厉，所以养其气；用人不尽其所欲为，所以养其心。故士常蓄其怒、怀其欲而不尽。怒不尽则有馀勇，欲不尽则有馀贪。故虽并天下，而士不厌兵，此黄帝之所以七十战而兵不殆也。不养其心，一战而胜，不可用矣。\r\n　　凡将欲智而严，凡士欲愚。智则不可测，严则不可犯，故士皆委己而听命，夫安得不愚？夫惟士愚，而后可与之皆死。\r\n　　凡兵之动，知敌之主，知敌之将，而后可以动于险。邓艾缒兵于蜀中，非刘禅之庸，则百万之师可以坐缚，彼固有所侮而动也。故古之贤将，能以兵尝敌，而又以敌自尝，故去就可以决。\r\n　　凡主将之道，知理而后可以举兵，知势而后可以加兵，知节而后可以用兵。知理则不屈，知势则不沮，知节则不穷。见小利不动，见小患不避，小利小患，不足以辱吾技也，夫然后有以支大利大患。夫惟养技而自爱者，无敌于天下。故一忍可以支百勇，一静可以制百动。\r\n　　兵有长短，敌我一也。敢问：“吾之所长，吾出而用之，彼将不与吾校；吾之所短，吾蔽而置之，彼将强与吾角，奈何？”曰：“吾之所短，吾抗而暴之，使之疑而却；吾之所长，吾阴而养之，使之狎而堕其中。此用长短之术也。”\r\n　　善用兵者，使之无所顾，有所恃。无所顾，则知死之不足惜；有所恃，则知不至于必败。尺箠当猛虎，奋呼而操击；徒手遇蜥蜴，变色而却步，人之情也。知此者，可以将矣。袒裼而案剑，则乌获不敢逼；冠胄衣甲，据兵而寝，则童子弯弓杀之矣。故善用兵者以形固。夫能以形固，则力有馀矣。 "},
{"title": "南安军", "author": "文天祥", "dynasty": "宋代", "content": "梅花南北路，风雨湿征衣。出岭同谁出？归乡如此归！(此归 一作：不归)山河千古在，城郭一时非。饿死真吾志，梦中行采薇。 "},
{"title": "春日田园杂兴", "author": "杨本然", "dynasty": "宋代", "content": "春风建业马如飞，谁肯田园拂袖归。粟里久我彭泽赋，松江借有石湖诗。踏歌槌鼓麦秧绿，沽酒裹盐松芥肥。吴下风流今莫续，杜鹃啼处草离离。 "},
{"title": "浣溪沙·淡荡春光寒食天", "author": "李清照", "dynasty": "宋代", "content": "淡荡春光寒食天，玉炉沉水袅残烟。梦回山枕隐花钿。 海燕未来人斗草，江梅已过柳生绵。黄昏疏雨湿秋千。 "},
{"title": "苏幕遮·怀旧", "author": "范仲淹", "dynasty": "宋代", "content": "碧云天，黄叶地，秋色连波，波上寒烟翠。山映斜阳天接水，芳草无情，更在斜阳外。黯乡魂，追旅思，夜夜除非，好梦留人睡。明月楼高休独倚，酒入愁肠，化作相思泪。(留人睡 一作：留人醉) "},
{"title": "暗香·旧时月色", "author": "姜夔", "dynasty": "宋代", "content": "辛亥之冬，余载雪诣石湖。止既月，授简索句，且征新声，作此两曲，石湖把玩不已，使工妓隶习之，音节谐婉，乃名之曰《暗香》、《疏影》。\r\n旧时月色，算几番照我，梅边吹笛？唤起玉人，不管清寒与攀摘。何逊而今渐老，都忘却春风词笔。但怪得竹外疏花，香冷入瑶席。江国，正寂寂，叹寄与路遥，夜雪初积。翠尊易泣，红萼无言耿相忆。长记曾携手处，千树压、西湖寒碧。又片片、吹尽也，几时见得？"},
{"title": "禅宗无门关总颂", "author": "释慧开", "dynasty": "宋代", "content": "大道无门，千差有路。透得此关，乾坤独步。 "},
{"title": "闲居自述", "author": "陆游", "dynasty": "宋代", "content": "自许山翁嬾是真，纷纷外物岂关身。花如解语还多事，石不能言最可人。净扫明窗凭素几，闲穿密竹岸乌巾。残年自有青天管，便是无锥也未贫。 "},
{"title": "指南录后序", "author": "文天祥", "dynasty": "宋代", "content": "　　德祐二年二月十九日，予除右丞相兼枢密使，都督诸路军马。时北兵已迫修门外，战、守、迁皆不及施。缙绅、大夫、士萃于左丞相府，莫知计所出。会使辙交驰，北邀当国者相见，众谓予一行为可以纾祸。国事至此，予不得爱身；意北亦尚可以口舌动也。初，奉使往来，无留北者，予更欲一觇北，归而求救国之策。于是辞相印不拜，翌日，以资政殿学士行。\r\n　　初至北营，抗辞慷慨，上下颇惊动，北亦未敢遽轻吾国。不幸吕师孟构恶于前，贾余庆献谄于后，予羁縻不得还，国事遂不可收拾。予自度不得脱，则直前诟虏帅失信，数吕师孟叔侄为逆，但欲求死，不复顾利害。北虽貌敬，实则愤怒，二贵酋名曰“馆伴”，夜则以兵围所寓舍，而予不得归矣。未几，贾余庆等以祈请使诣北。北驱予并往，而不在使者之目。予分当引决，然而隐忍以行。昔人云：“将以有为也”。\r\n　　至京口，得间奔真州，即具以北虚实告东西二阃，约以连兵大举。中兴机会，庶几在此。留二日，维扬帅下逐客之令。不得已，变姓名，诡踪迹，草行露宿，日与北骑相出没于长淮间。穷饿无聊，追购又急，天高地迥，号呼靡及。已而得舟，避渚洲，出北海，然后渡扬子江，入苏州洋，展转四明、天台，以至于永嘉。\r\n　　呜呼！予之及于死者，不知其几矣！诋大酋当死；骂逆贼当死；与贵酋处二十日，争曲直，屡当死；去京口，挟匕首以备不测，几自刭死；经北舰十余里，为巡船所物色，几从鱼腹死；真州逐之城门外，几彷徨死；如扬州，过瓜洲扬子桥，竟使遇哨，无不死；扬州城下，进退不由，殆例送死；坐桂公塘土围中，骑数千过其门，几落贼手死；贾家庄几为巡徼所陵迫死；夜趋高邮，迷失道，几陷死；质明，避哨竹林中，逻者数十骑，几无所逃死；至高邮，制府檄下，几以捕系死；行城子河，出入乱尸中，舟与哨相后先，几邂逅死；至海陵，如高沙，常恐无辜死；道海安、如皋，凡三百里，北与寇往来其间，无日而非可死；至通州，几以不纳死；以小舟涉鲸波出，无可奈何，而死固付之度外矣。呜呼！死生，昼夜事也。死而死矣，而境界危恶，层见错出，非人世所堪。痛定思痛，痛何如哉！\r\n　　予在患难中，间以诗记所遭，今存其本不忍废。道中手自抄录。使北营，留北关外，为一卷；发北关外，历吴门、毗陵，渡瓜洲，复还京口，为一卷；脱京口，趋真州、扬州、高邮、泰州、通州，为一卷；自海道至永嘉、来三山，为一卷。将藏之于家，使来者读之，悲予志焉。\r\n　　呜呼！予之生也幸，而幸生也何为？所求乎为臣，主辱，臣死有余僇；所求乎为子，以父母之遗体行殆，而死有余责。将请罪于君，君不许；请罪于母，母不许；请罪于先人之墓，生无以救国难，死犹为厉鬼以击贼，义也；赖天之灵，宗庙之福，修我戈矛，从王于师，以为前驱，雪九庙之耻，复高祖之业，所谓誓不与贼俱生，所谓鞠躬尽力，死而后已，亦义也。嗟夫！若予者，将无往而不得死所矣。向也使予委骨于草莽，予虽浩然无所愧怍，然微以自文于君亲，君亲其谓予何！诚不自意返吾衣冠，重见日月，使旦夕得正丘首，复何憾哉！复何憾哉！\r\n　　是年夏五，改元景炎，庐陵文天祥自序其诗，名曰《指南录》。"},
{"title": "上巳书事", "author": "陆游", "dynasty": "宋代", "content": "单衣初著下湖天，飞盖相随出郭船。得雨人人喜秧信，祈蚕户户歛神钱。黄鸡煮臛无停筯，青韭淹葅欲堕涎。丞相传闻又三押，衡茅未改日高眠。 "},
{"title": "鹧鸪天·离豫章别司马汉章大监", "author": "辛弃疾", "dynasty": "宋代", "content": "聚散匆匆不偶然。二年遍历楚山川。但将痛饮酬风月，莫放离歌入管弦。萦绿带，点青钱，东湖春水碧连天。明朝放我东归去，後夜相思月满船。 "},
{"title": "醉蓬莱·重九上君猷", "author": "苏轼", "dynasty": "宋代", "content": "余谪居黄，三见重九，每岁与太守徐君猷会于栖霞。今年公将去，乞郡湖南。念此惘然，故作此词。\r\n笑劳生一梦，羁旅三年，又还重九。华发萧萧，对荒园搔首。赖有多情，好饮无事，似古人贤守。岁岁登高，年年落帽，物华依旧。此会应须烂醉，仍把紫菊茱萸，细看重嗅。摇落霜风，有手栽双柳。来岁今朝，为我西顾，酹羽觞江口。会与州人，饮公遗爱，一江醇酎。"},
{"title": "示张寺丞王校勘", "author": "晏殊", "dynasty": "宋代", "content": "元巳清明假未开，小园幽径独徘徊。春寒不定斑斑雨，宿酒难禁滟滟杯。无可奈何花落去，似曾相识燕归来。游梁赋客多风味，莫惜青钱万选才。"},
{"title": "舟行至清远县见顾才极谈惠州风物之美", "author": "苏轼", "dynasty": "宋代", "content": "到处聚观香案吏，此邦宜著玉堂仙。江云漠漠宜花湿，海雨翛翛荔子然。闻道黄柑常抵鹊，不容朱橘更论钱。恰従神武来弘景，便向罗浮觅稚川。"},
{"title": "西江月·顷在黄州", "author": "苏轼", "dynasty": "宋代", "content": "顷在黄州，春夜行蕲水中，过酒家饮，酒醉，乘月至一溪桥上，解鞍曲肱，醉卧少休。及觉已晓，乱山攒拥，流水锵然，疑非尘世也。书此语桥柱上。\r\n照野弥弥浅浪，横空隐隐层霄。障泥未解玉骢骄，我欲醉眠芳草。可惜一溪风月，莫教踏碎琼瑶。解鞍欹枕绿杨桥，杜宇一声春晓。"},
{"title": "偈颂四十一首", "author": "释慧晖", "dynasty": "宋代", "content": "学者恒沙无一悟，过在寻他舌头路。欲得忘形泯踪迹，努力殷勤空里步。 "},
{"title": "阮郎归·春风吹雨绕残枝", "author": "秦观", "dynasty": "宋代", "content": "春风吹雨绕残枝，落花无可飞。小池寒渌欲生漪，雨晴还日西。帘半卷，燕双归。讳愁无奈眉。翻身整顿着残棋，沉吟应劫迟。 "},
{"title": "生查子·坠雨已辞云", "author": "晏几道", "dynasty": "宋代", "content": "坠雨已辞云，流水难归浦。遗恨几时休，心抵秋莲苦。 忍泪不能歌，试托哀弦语。弦语愿相逢，知有相逢否。 "},
{"title": "三峰寺", "author": "真山民", "dynasty": "宋代", "content": "寂寞烟林噪乱鸦，青鞋步入野僧家。云深不碍钟声出，日转还移塔影斜。廊下蜗黏松砌藓，佛前蜂恋插瓶花。竹床纸帐清如水，一枕松风听煮茶。"},
{"title": "金山妙高台", "author": "苏轼", "dynasty": "宋代", "content": "我欲乘轻舟，东访赤松子。蓬莱不可到，弱水三万里。不如金山去，清风半帆耳。中有妙高台，云峰自孤起。仰观初无路，谁信平如砥。台中老比丘，碧眼照窗几。巉巉玉为骨，凛凛霜入齿。机锋不可触，千偈如翻水。何须寻德云，即此比丘是。长生未暇学，请学长不死。 "},
{"title": "行路难·缚虎手", "author": "贺铸", "dynasty": "宋代", "content": "缚虎手，悬河口，车如鸡栖马如狗。白纶巾，扑黄尘，不知我辈可是蓬蒿人？衰兰送客咸阳道，天若有情天亦老。作雷颠，不论钱，谁问旗亭美酒斗十千？酌大斗，更为寿，青鬓长青古无有。笑嫣然，舞翩然，当垆秦女十五语如弦。遗音能记秋风曲，事去千年犹恨促。揽流光，系扶桑，争奈愁来一日却为长。 "},
{"title": "游西湖", "author": "苏辙", "dynasty": "宋代", "content": "闭门不出十年久，湖上重游一梦回。行过闾阎争问讯，忽逢鱼鸟亦惊猜。可怜举目非吾党，谁与开樽共一杯？归去无言掩屏卧，古人时向梦中来。"},
{"title": "咏史", "author": "李清照", "dynasty": "宋代", "content": "两汉本继绍，新室如赘疣。所以嵇中散，至死薄殷周。 "},
{"title": "劳歌", "author": "张耒", "dynasty": "宋代", "content": "暑天三月元无雨，云头不合惟飞土。深堂无人午睡余，欲动儿先汗如雨。忽怜长街负重民，筋骸长彀十石弩。半衲遮背是生涯，以力受金饱儿女。人家牛马系高木，惟恐牛躯犯炎酷。天工作民良久艰，谁知不如牛马福。"},
{"title": "清平乐·春风依旧", "author": "赵令畤", "dynasty": "宋代", "content": "春风依旧，著意隋堤柳。搓得鹅儿黄欲就，天气清明时候。去年紫陌青门，今宵雨魄云魂。断送一生憔悴，只消几个黄昏？ "},
{"title": "十一月四日风雨大作·其二", "author": "陆游", "dynasty": "宋代", "content": "僵卧孤村不自哀，尚思为国戍轮台。夜阑卧听风吹雨，铁马冰河入梦来。 "},
{"title": "立春後一日和张功父园梅未花之韵", "author": "杨万里", "dynasty": "宋代", "content": "前夕三更月落时，东风已动万花知。江梅端合先交割，春色如何未探支。只欠梁溪水柱句，追还和靖暗香诗。家剩有葱根一指，不把琼酥滴一枝。 "},
{"title": "渔家傲·秋思", "author": "范仲淹", "dynasty": "宋代", "content": "塞下秋来风景异，衡阳雁去无留意。四面边声连角起，千嶂里，长烟落日孤城闭。浊酒一杯家万里，燕然未勒归无计。羌管悠悠霜满地，人不寐，将军白发征夫泪。 "},
{"title": "临江仙·夜登小阁，忆洛中旧游", "author": "陈与义", "dynasty": "宋代", "content": "忆昔午桥桥上饮，坐中多是豪英。长沟流月去无声。杏花疏影里，吹笛到天明。 二十余年如一梦，此身虽在堪惊。闲登小阁看新晴。古今多少事，渔唱起三更。 "},
{"title": "汴岸置酒赠黄十七", "author": "黄庭坚", "dynasty": "宋代", "content": "元丰三年授太和发汴京作。\r\n吾宗端居丛百忧，长歌劝之肯出游。黄流不解涴明月，碧树为我生凉秋。初平群羊置莫问，叔度千顷醉即休。谁倚柁楼吹玉笛，斗杓寒挂屋山头。"},
{"title": "减字木兰花·楼台向晓", "author": "欧阳修", "dynasty": "宋代", "content": "楼台向晓。淡月低云天气好。翠幕风微。宛转梁气入破时。香生舞袂。楚女腰肢天与细。汗粉重匀。酒后轻寒不著人。 "},
{"title": "次韵裴仲谋同年", "author": "黄庭坚", "dynasty": "宋代", "content": "交盖春风汝水边，客床相对卧僧毡。舞阳去叶才百里，贱子与公皆少年。白发齐生如有种，青山好去坐无钱。烟沙篁竹江南岸，输与鸬鹚取次眠。 "},
{"title": "舟行至清远县见顾才极谈惠州风物之美", "author": "苏轼", "dynasty": "宋代", "content": "到处聚观香案吏，此邦宜著玉堂仙。江云漠漠桂花湿，海雨翛翛荔子然。闻道黄柑常抵鹊，不容朱橘更论钱。恰従神武来弘景，便向罗浮觅稚川。"},
{"title": "送襄阳郑帅唐老", "author": "陆游", "dynasty": "宋代", "content": "郑侯骨相非复常，伏犀贯额面正方。声名赫奕勤天子，家世富贵连椒房。武能防秋北平道，文全落笔中书堂。畿西谋帅国大事，当宁久弄黄金章。一朝丹诏自天下，两班仰首看腾骧。郑侯此行端可羡，绣旗皂纛戈如霜。三更传令出玉帐，平旦按阵来球场。宿兵万灶尽貔虎，牧马千群皆驌驦。酒酣赋诗幙府和，纵横健笔谁能当？虽然郑侯志意远，虎视直欲吞北荒。榆林雁门塞垣紫，孟津砥柱河流黄。出师有路吾能说，直自襄阳向洛阳。"},
{"title": "江神子·十日荷塘小隐赏桂呈朔翁", "author": "吴文英", "dynasty": "宋代", "content": "西风来晚桂开迟。月宫移。到东篱。簌簌惊尘，吹移半冰规。拟唤阿娇来小隐，金屋底，乱香飞。重阳还是隔年期。蝶相思。客情知。吴水吴烟，愁里更多诗。一夜看承应未别，秋好处，雁来时。"},
{"title": "水龙吟·寄陆放翁", "author": "刘过", "dynasty": "宋代", "content": "谪仙狂客何如？看来毕竟归田好。玉堂无此，三山海上，虚无缥缈。读罢《离骚》，酒香犹在，觉人间小。任菜花葵麦，刘郎去后，桃开处、春多少。一夜雪迷兰棹。傍寒溪、欲寻安道。而今纵有，新诗《冰柱》，有知音否？想见鸾飞，如椽健笔，檄书亲草。算平生白傅风流，未可向、香山老。"},
{"title": "雨过至城西苏家", "author": "黄庭坚", "dynasty": "宋代", "content": "飘然一雨洒青春，九陌净无车马尘。渐散紫烟笼帝阙，稍回晴日丽天津。花飞衣袖红香湿，柳拂鞍鞯绿色匀。管领风光唯痛饮，都城谁是得闲人。"},
{"title": "菩萨蛮·金陵赏心亭为叶丞相赋", "author": "辛弃疾", "dynasty": "宋代", "content": "青山欲共高人语。联翩万马来无数。烟雨却低回。望来终不来。 人言头上发。总向愁中白。拍手笑沙鸥。一身都是愁。 "},
{"title": "浣溪沙·雨湿清明香火残", "author": "朱敦儒", "dynasty": "宋代", "content": "雨湿清明香火残。碧溪桥外燕泥寒。日长独自倚阑干。 脱箨修篁初散绿，褪花新杏未成酸。江南春好与谁看。 "},
{"title": "君难托", "author": "王安石", "dynasty": "宋代", "content": "槿花朝开暮还坠，妾身与花宁独异。忆昔相逢俱少年，两情未许谁最先。感君绸缪逐君去，成君家计良辛苦。人事反覆那能知？谗言入耳须臾离。嫁时罗衣羞更著，如今始悟君难托。君难托，妾亦不忘旧时约。 "},
{"title": "探春", "author": "黄庶", "dynasty": "宋代", "content": "雪里犹能醉落梅，好营杯具待春来。东风便试新刀尺，万叶千花一手裁。"},
{"title": "水调歌头·昵昵儿女语", "author": "苏轼", "dynasty": "宋代", "content": "欧阳文忠公尝问余：“琴诗何者最善？答以退之听颖师琴诗最善。公曰：此诗最奇丽，然非听琴，乃听琵琶也。余深然之。建安章质夫家善琵琶者，乞为歌词。余久不作，特取退之词，稍加隐括，使就声律，以遗之云。\r\n昵昵儿女语，灯火夜微明。恩怨尔汝来去，弹指泪和声。忽变轩昂勇士，一鼓填然作气，千里不留行。回首暮云远，飞絮搅青冥。众禽里，真彩凤，独不鸣。跻攀寸步千险，一落百寻轻。烦子指间风雨，置我肠中冰炭，起坐不能平。推手从归去，无泪与君倾。"},
{"title": "女冠子·元夕", "author": "蒋捷", "dynasty": "宋代", "content": "蕙花香也。雪晴池馆如画。春风飞到，宝钗楼上，一片笙箫，琉璃光射。而今灯漫挂。不是暗尘明月，那时元夜。况年来、心懒意怯，羞与蛾儿争耍。 江城人悄初更打。问繁华谁解，再向天公借。剔残红灺。但梦里隐隐，钿车罗帕。吴笺银粉砑。待把旧家风景，写成闲话。笑绿鬟邻女，倚窗犹唱，夕阳西下。 "},
{"title": "卜算子·咏梅", "author": "陆游", "dynasty": "宋代", "content": "驿外断桥边，寂寞开无主。已是黄昏独自愁，更着风和雨。(着 同：著)&nbsp;无意苦争春，一任群芳妒。零落成泥碾作尘，只有香如故。 "},
{"title": "蝶恋花·何物能令公怒喜", "author": "辛弃疾", "dynasty": "宋代", "content": "何物能令公怒喜？山要人来，人要山无意。恰似哀筝弦下齿，千情万意无时已。自要溪堂韩作记，今代机云，好语花难比。老眼狂花空处起，银钩未见心先醉。 "},
{"title": "颂古一百首", "author": "释智愚", "dynasty": "宋代", "content": "烟暖土膏民气动，一犁新雨破春耕。郊原眇眇青无际，野草闲花次第生。 "},
{"title": "南歌子·感旧", "author": "苏轼", "dynasty": "宋代", "content": "寸恨谁云短，绵绵岂易裁。半年眉绿未曾开。明月好风闲处、是人猜。春雨消残冻，温风到冷灰。尊前一曲为谁哉。留取曲终一拍、待君来。 "},
{"title": "惠州一绝 / 食荔枝", "author": "苏轼", "dynasty": "宋代", "content": "罗浮山下四时春，卢橘杨梅次第新。日啖荔枝三百颗，不辞长作岭南人。（不辞 一作：不妨） "},
{"title": "添字丑奴儿·窗前谁种芭蕉树", "author": "李清照", "dynasty": "宋代", "content": "窗前谁种芭蕉树，阴满中庭。阴满中庭。叶叶中中，舒卷有馀清。(清 一作：情)伤中枕上三更雨，点滴霖霪。点滴霖霪。愁损北人，不惯起来听。 "},
{"title": "诉衷情·夜来沉醉卸妆迟", "author": "李清照", "dynasty": "宋代", "content": "夜来沉醉卸妆迟，梅萼插残枝。酒醒熏破春睡，插远不成归。人悄悄，月依依，翠帘垂。更挼残蕊，更捻余香，更得些时。 "},
{"title": "扬州以土物寄少游", "author": "苏轼", "dynasty": "宋代", "content": "鲜鲫经年秘醽醁，团脐紫蟹脂填腹。后春莼茁活如酥，先社姜芽肥胜肉。鸟子累累何足道，点缀盘飧亦时欲。淮南风俗事瓶罂，方法相传竟留蓄。且同千里寄鹅毛，何用孜孜饮麋鹿。"},
{"title": "沁园春·答九华叶贤良", "author": "刘克庄", "dynasty": "宋代", "content": "一卷阴符，二石硬弓，百斤宝刀。更玉花骢喷，鸣鞭电抹，乌丝阑展，醉墨龙跳。牛角书生，虬髯豪客，谈笑皆堪折简招。依稀记，曾请缨系粤，草檄征辽。 当年目视云霄。谁信道凄凉今折腰。怅燕然未勒，南归草草，长安不见，北望迢迢。老去胸中，有些磊块，歌罢犹须著酒浇。休休也，但帽边鬓改，镜里颜凋。 "},
{"title": "四时田园杂兴六十首·其二十", "author": "范成大", "dynasty": "宋代", "content": "茅针香软渐包茸，蓬藟甘酸半染红。采采归来儿女笑，杖头高挂小筠笼。"},
{"title": "桂枝香·吹箫人去", "author": "刘辰翁", "dynasty": "宋代", "content": "吹箫人去。但桂影徘徊，荒杯承露。东望芙蓉缥缈，寒光如注。去年夜半横江梦，倚危樯，参差曾赋。茫茫角动，回舟尽兴，未惊鸥鹭。情知道、明年何处。漫待客黄楼，尘波前度。二十四桥，颇有杜书记否。二三字者今如此，看使君、角巾东路。人间俯仰，悲欢何限，团圆如故。 "},
{"title": "和子由蚕市", "author": "苏轼", "dynasty": "宋代", "content": "蜀人衣食常苦艰，蜀人游乐不知还。千人耕种万人食，一年辛苦一春闲。闲时尚以蚕为市，共忘辛苦逐欣欢。去年霜降斫秋荻，今年箔积如连山。破瓢为轮土为釜，争买不翅金与纨。忆昔与子皆童丱，年年废书走市观。市人争夸斗巧智，野人喑哑遭欺谩。诗来使我感旧事，不悲去国悲流年。 "},
{"title": "朝中措·送刘仲原甫出守维扬", "author": "欧阳修", "dynasty": "宋代", "content": "平山阑槛倚晴空。山色有无中。手种堂前垂柳，别来几度春风。 文章太守，挥毫万字，一饮千钟。行乐直须年少，尊前看取衰翁。 "},
{"title": "谒金门·杨花落", "author": "李清臣", "dynasty": "宋代", "content": "杨花落，燕子横穿朱阁。苦恨春醪如水薄，闲愁无处着。绿野带红山落角，桃杏参差残萼。历历危樯沙外泊，东风晚来恶。 "},
{"title": "焚香", "author": "陈与义", "dynasty": "宋代", "content": "明窗延静书，默坐消尘缘。即将无限意，寓此一缘烟。当时戒定慧，妙供均人天。我岂不清友，于今心醒然。炉香袅孤碧，云缕霏数千。悠然凌空去，缥缈随风还。世事有过现，熏性无变迁。应是水中月，波定还自圆。"},
{"title": "蝶恋花·晚止昌乐馆寄姊妹", "author": "李清照", "dynasty": "宋代", "content": "泪湿罗衣脂粉满，四叠阳关，唱到千千遍。人道山长山又断，萧萧微雨闻孤馆。(山又断 一作：水又断)惜别伤离方寸乱，忘了临行，酒盏深和浅。好把音书凭过雁，东莱不似蓬莱远。 "},
{"title": "天仙子·水调数声持酒听", "author": "张先", "dynasty": "宋代", "content": "水调数声持酒听，午醉醒来愁未醒。送春春去几时回？临晚镜，伤流景，往事后期空记省。沙上并禽池上暝，云破月来花弄影。重重帘幕密遮灯，风不定，人初静，明日落红应满径。 "},
{"title": "凤鸾双舞", "author": "汪元量", "dynasty": "宋代", "content": "慈元殿、薰风宝鼎，喷香云飘坠。环立翠羽，双歌丽调，舞腰新束，舞缨新缀。金莲步、轻摇彩凤儿，翩翻作戏。便似月里仙娥谪来，人间天上，一番游戏。圣人乐意。任乐部、箾韶声沸。众妃欢也，渐调笑微醉。竞奉霞觞，深深愿、圣母寿如松桂。迢递。更万年千岁。"},
{"title": "秋山", "author": "米芾", "dynasty": "宋代", "content": "淡墨秋山画远天，暮霞还照紫添烟。故人好在重携手，不到平山谩五年。"},
{"title": "春尽二首", "author": "郑獬", "dynasty": "宋代", "content": "春尽行人未到家，春风应怪在天涯。夜来过岭忽闻雨，今日满溪俱是花。\r\n前树未回疑路断，后山才转便云遮。野间绝少尘埃污，唯有清泉漾白沙。"},
{"title": "竹枝歌七首", "author": "杨万里", "dynasty": "宋代", "content": "月子弯弯照九州，几家驩乐几家愁。愁杀人来关月事，得休休处且休休。 "},
{"title": "汴岸置酒赠黄十七", "author": "黄庭坚", "dynasty": "宋代", "content": "元丰三年授太和发汴京作。\r\n吾宗端居丛百忧，京歌劝之肯出游。黄流不解涴明月，碧树为我生凉秋。初平群羊置莫问，叔度千顷醉即休。谁倚柁楼吹玉笛，斗杓寒挂屋山头。"},
{"title": "望江南·江南岸", "author": "王琪", "dynasty": "宋代", "content": "江南岸，云树半晴阴。帆去帆来天亦老，潮生潮落日还沉。南北别离心。兴废事，千古一沾襟。山下孤烟渔市远，柳边疏雨酒家深。行客莫登临。"},
{"title": "一剪梅·漠漠春阴酒半酣", "author": "佚名", "dynasty": "宋代", "content": "漠漠春阴酒半酣。风透春衫，雨透春衫。人家蚕事欲眠三。桑满筐篮，柘满筐篮。先自离怀百不堪。樯燕呢喃，梁燕呢喃。篝灯强把锦书看。人在江南，心在江南。 "},
{"title": "沁园春·孤馆灯青", "author": "苏轼", "dynasty": "宋代", "content": "孤馆灯青，野店鸡号，旅枕梦残。渐月华收练，晨霜耿耿；云山摛锦，朝露漙漙。世路无穷，劳生有限，似此区区长鲜欢。微吟罢，凭征鞍无语，往事千端。当时共客长安，似二陆初来俱少年。有笔头千字，胸中万卷；致君尧舜，此事何难？用舍由时，行藏在我，袖手何妨闲处看。身长健，但优游卒岁，且斗尊前。 "},
{"title": "南歌子·师唱谁家曲", "author": "苏轼", "dynasty": "宋代", "content": "大通愠形于色。东坡作长短句，令妓歌之 师唱谁家曲，宗风嗣阿谁。借君拍板与门槌。我也逢场作戏、莫相疑。 溪女方偷眼，山僧莫皱眉。却愁弥勒下生迟。不见老婆三五、少年时。 "},
{"title": "夏日池亭小憩", "author": "连文凤", "dynasty": "宋代", "content": "眼前无俗物，万竹与千荷。来此坐清书，看风生白波。间心诸事省，静耳一蝉多。诗酒足消遣，其如长日何。 "},
{"title": "燕归梁·风莲", "author": "蒋捷", "dynasty": "宋代", "content": "我梦唐宫春昼迟。正舞到、曳裾时。翠云队仗绛霞衣。慢腾腾、手双垂。 忽然急鼓催将起，似彩凤、乱惊飞。梦回不见万琼妃。见荷花、被风吹。 "},
{"title": "西施·自从回步百花桥", "author": "柳永", "dynasty": "宋代", "content": "自从回步百花桥。便独处清宵。凤衾鸳枕，何事等闲抛。纵有馀香，也似郎恩爱，向日夜潜消。恐伊不信芳容改，将憔悴、写霜绡。更凭锦字，字字说情憀。要识愁肠，但看丁香树，渐结尽春梢。 "},
{"title": "虞美人·寄公度", "author": "舒亶", "dynasty": "宋代", "content": "芙蓉落尽天涵水，日暮沧波起。背飞双燕贴云寒，独向小楼东畔、倚阑看。 浮生只合尊前老，雪满长安道。故人早晚上高台，赠我江南春色、一枝梅。 "},
{"title": "南歌子·师唱谁家曲", "author": "苏轼", "dynasty": "宋代", "content": "大通愠形于色。东坡作长短句，令妓歌之 师长谁家曲，宗风嗣阿谁。借君拍板与门槌。我也逢场作戏、莫相疑。 溪女方偷眼，山僧莫皱眉。却愁弥勒下生迟。不见老婆三五、少年时。 "},
{"title": "江城子·画楼帘幕卷新晴", "author": "卢祖皋", "dynasty": "宋代", "content": "画楼帘幕卷新晴。掩银屏，晓寒轻。坠粉飘香，日日唤愁生。暗数十年湖上路，能几度，著娉婷？ 年华空自感飘零。拥春酲，对谁醒？天阔云闲，无处觅箫声。载酒买花年少事，浑不似，旧心情。 "},
{"title": "双调忆王孙•赏荷", "author": "李清照", "dynasty": "宋代", "content": "湖上风来波浩渺。秋已暮、红稀香少。水光山色与人亲，说不尽、无穷好。 莲子已成荷叶老。青露洗、蘋花汀草。眠沙鸥鹭不回头，似也恨、人归早。 "},
{"title": "解语花·上元", "author": "周邦彦", "dynasty": "宋代", "content": "风消焰蜡，露浥红莲，花市光相射。桂华流瓦。纤云散，耿耿素娥欲下。衣裳淡雅。看楚女纤腰一把。箫鼓喧，人影参差，满路飘香麝。因念都城放夜。望千门如昼，嬉笑游冶。钿车罗帕。相逢处，自有暗尘随马。年光是也。唯只见、旧情衰谢。清漏移，飞盖归来，从舞休歌罢。 "},
{"title": "水调歌头·弓剑出榆塞", "author": "刘过", "dynasty": "宋代", "content": "弓剑出榆塞，铅椠上蓬山。得之浑不费力，失亦匹如闲。未必古人皆是，未必今人俱错，世事沐猴冠。老子不分别，内外与中间。酒须饮，诗可作，铗休弹。人生行乐，何自催得鬓毛斑？达则牙旗金甲，穷则蹇驴破帽，莫作两般看。世事只如此，自有识鸮鸾。 "},
{"title": "一斛珠·洛城春晚", "author": "苏轼", "dynasty": "宋代", "content": "洛城春晚。垂杨乱掩红楼半。小池轻浪纹如篆。烛下花前，曾醉离歌宴。自惜风流云雨散。关山有限情无限。待君重见寻芳伴。为说相思，目断西楼燕。 "},
{"title": "秋夜将晓出篱门迎凉有感", "author": "陆游", "dynasty": "宋代", "content": "三万里河东入海，五千仞岳上摩天。遗民泪尽胡尘里，南望王师又一年。 "},
{"title": "青玉案·邻鸡不管离怀苦", "author": "黄公度", "dynasty": "宋代", "content": "邻鸡不管离怀苦，又还是、催人去。回首高城音信阻。霜桥月馆，水村烟市，总是思君处。裛残别袖燕支雨，谩留得、愁千缕。欲倩归鸿分付与。鸿飞不住，倚阑无语，独立长天暮。"},
{"title": "钓雪亭", "author": "姜夔", "dynasty": "宋代", "content": "阑干风冷雪漫漫，惆怅无人把钓竿。时有官船桥畔过，白鸥飞去落前滩。 "},
{"title": "江上渔者", "author": "范仲淹", "dynasty": "宋代", "content": "江上往来人，但爱鲈鱼美。君看一叶舟，出没风波里。 "},
{"title": "四时田园杂兴·其三十一", "author": "范成大", "dynasty": "宋代", "content": "昼出耘田夜绩麻，村庄儿女各当家。童孙未解供耕织，也傍桑阴学种瓜。"},
{"title": "转调二郎神·闷来弹鹊", "author": "徐伸", "dynasty": "宋代", "content": "闷来弹鹊，又搅碎、一帘花影。漫试著春衫，还思纤手，熏彻金猊烬冷。动是愁端如何向，但怪得、新来多病。嗟旧日沈腰，如今潘鬓，怎堪临镜？重省。别时泪湿，罗衣犹凝。料为我厌厌，日高慵起，长托春酲未醒。雁足不来，马蹄难驻，门掩一庭芳景。空伫立，尽日阑干倚遍，昼长人静。 "},
{"title": "宴山亭·北行见杏花", "author": "赵佶", "dynasty": "宋代", "content": "裁剪冰绡，轻叠数重，淡著胭脂匀注。新样靓妆，艳溢香融，羞杀蕊珠宫女。易得凋零，更多少、无情风雨。愁苦。闲院落凄凉，几番春暮。（闲院 一作：问院)凭寄离恨重重，这双燕，何曾会人言语。天遥地远，万水千山，知他故宫何处。怎不思量，除梦里、有时曾去。无据，和梦也新来不做。"},
{"title": "明妃曲二首·其一", "author": "王安石", "dynasty": "宋代", "content": "明妃初出汉宫时，泪湿春风鬓脚垂。低徊顾影无颜色，尚得君王不自持。归来却怪丹青手，入眼平生几曾有；意态由来画不成，当时枉杀毛延寿。一去心知更不归，可怜着尽汉宫衣；寄声欲问塞南事，只有年年鸿雁飞。家人万里传消息，好在毡城莫相忆；君不见咫尺长门闭阿娇，人生失意无南北。"},
{"title": "祭常山回小猎", "author": "苏轼", "dynasty": "宋代", "content": "青盖前头点皂旗，黄茅冈下出长围。弄风骄马冈空立，趁兔苍鹰掠地飞。回望白云生翠巘，归来红叶满征衣。圣明若用西凉簿，白羽犹能效一挥。"},
{"title": "朝中措·送刘仲原甫出守维扬", "author": "欧阳修", "dynasty": "宋代", "content": "平山阑槛倚晴空，山色有无中。手种堂前垂柳，别来几度春风？文章太守，挥毫万字，一饮千钟。行乐直须年少，尊前看取衰翁。(尊 通：樽) "},
{"title": "农家叹", "author": "陆游", "dynasty": "宋代", "content": "有山皆种麦，有水皆种秔。牛领疮见骨，叱叱犹夜耕。竭力事本业，所愿乐太平。门前谁剥啄？县吏征租声。一身入县庭，日夜穷笞搒。人孰不惮死？自计无由生。还家欲具说，恐伤父母情。老人傥得食，妻子鸿毛轻。 "},
{"title": "采桑子·恨君不似江楼月", "author": "吕本中", "dynasty": "宋代", "content": "恨君不似江楼月，南北东西，南北东西，只有相随无别离。恨君却似江楼月，暂满还亏，暂满还亏，待得团圆是几时？ "},
{"title": "惠崇春江晚景", "author": "苏轼", "dynasty": "宋代", "content": "竹外桃花三两枝，春江水暖鸭先知。蒌蒿满地芦芽短，正是河豚欲上时。 "},
{"title": "如梦令·自净方能净彼", "author": "苏轼", "dynasty": "宋代", "content": "自净方能净彼，我自汗流呀气。寄语澡浴人，且共肉身游戏。但洗，但洗，俯为人间一切。 "},
{"title": "雪梅·其二", "author": "卢梅坡", "dynasty": "宋代", "content": "有梅无雪不精神，有雪无诗俗了人。日暮诗成天又雪，与梅并作十分春。 "},
{"title": "虞美人·双莲", "author": "赵长卿", "dynasty": "宋代", "content": "二乔姊妹新妆了。照水盈盈笑。多情相约五湖游。似向群花丛里、骋风流。 丁香枝上千千结。怨惹相思切。争如特地嫁薰风。吐尽芳心点点、绛唇红。 "},
{"title": "临江仙·腊月正当三十夜", "author": "史浩", "dynasty": "宋代", "content": "腊月正当三十夜，几人到此惺惺。一轮明月本圆明。朗然无挂碍，何用问前程。况有长生真秘诀，岁华虽换休惊。但将歌酒乐升平。尘缘如未了，明日贺新正。 "},
{"title": "兰陵王·柳", "author": "周邦彦", "dynasty": "宋代", "content": "柳阴直，烟里丝丝弄碧。隋堤上、曾见几番，拂水飘绵送行色。登临望故国，谁识京华倦客？长亭路，年去岁来，应折柔条过千尺。闲寻旧踪迹，又酒趁哀弦，灯照离席。梨花榆火催寒食。愁一箭风快，半篙波暖，回头迢递便数驿，望人在天北。凄恻，恨堆积！渐别浦萦回，津堠岑寂，斜阳冉冉春无极。念月榭携手，露桥闻笛。沉思前事，似梦里，泪暗滴。 "},
{"title": "春雨", "author": "周邦彦", "dynasty": "宋代", "content": "耕人扶耒语林丘，花外时时落一鸥。欲验春来多少雨，野塘漫水可回舟。"},
{"title": "村晚", "author": "雷震", "dynasty": "宋代", "content": "草满池塘水满陂，山衔落日浸寒漪。牧童归去横牛背，短笛无腔信口吹。 "},
{"title": "除夜对酒赠少章", "author": "陈师道", "dynasty": "宋代", "content": "岁晚身何托，灯前客未空。半生忧患里，一梦有无中。发短愁催白，颜衰酒借红。我歌君起舞，潦倒略相同。 "},
{"title": "被酒独行遍至子云威徽先觉四黎之舍三首", "author": "苏轼", "dynasty": "宋代", "content": "半醒半醉问诸黎，竹刺藤梢步步迷。但寻牛矢觅归路，家在牛栏西复西。\r\n总角黎家三四童，口吹葱叶送迎翁。莫作天涯万里意，溪边自有舞雩风。\r\n符老风情奈老何，朱颜减尽鬓丝多。投梭每困东邻女，换扇惟逢春梦婆。"},
{"title": "点绛唇·咏梅月", "author": "陈亮", "dynasty": "宋代", "content": "一夜相思，水边清浅横枝瘦。小窗如昼，情共香俱透。清入梦魂，千里人长久。君知否？雨僝云僽，格调还依旧。 "},
{"title": "王戎不取道旁李", "author": "佚名", "dynasty": "宋代", "content": "王戎七岁，尝与诸小儿游。看道边李树多子折游，诸儿竞走取之，唯戎不动。人问之，答曰：“树在道边而多子，此必苦李。”取之信然。 "},
{"title": "三衢道中", "author": "曾几", "dynasty": "宋代", "content": "梅子黄时日日晴，小溪泛尽却山行。绿阴不减来时路，添得黄鹂四五声。"},
{"title": "书文山卷后", "author": "谢翱", "dynasty": "宋代", "content": "魂飞万里程，天地隔幽明。死不从公死，生如无此生。丹心浑未化，碧血已先成。无处堪挥泪，吾今变姓名。"},
{"title": "正月二十日与潘郭二生出郊寻春忽记去年是日同至女王城作诗乃和前韵", "author": "苏轼", "dynasty": "宋代", "content": "东风未肯入东门，走马还寻去岁村。人似秋鸿来有信，事如春梦了无痕。江城白酒三杯酽，野老苍颜一笑温。已约年年为此会，故人不用赋《招魂》。 "},
{"title": "浣溪沙·一向年光有限身", "author": "晏殊", "dynasty": "宋代", "content": "一向年光有限身，等闲离别易销魂，酒筵歌席莫辞频。满目山河空念远，落花风雨更伤春，不如怜取眼前人。 "},
{"title": "宜春苑", "author": "范成大", "dynasty": "宋代", "content": "狐冢獾蹊满路隅，行人犹作御园呼。连昌尚有花临砌，断肠宜春寸草无。 "},
{"title": "南园饮罢留宿诘朝呈鲜于子骏范尧夫彝叟兄弟", "author": "司马光", "dynasty": "宋代", "content": "园僻青春深，衣寒积雨阙。中宵酒力散，卧对满窗月。旁观万象寂，远听群动绝。只疑玉壶冰，未足比明洁。"},
{"title": "玉楼春·别后不知君远近", "author": "欧阳修", "dynasty": "宋代", "content": "别后不知君远近。触目凄凉多少闷。渐行渐远渐无书，水阔鱼沉何处问。夜深风竹敲秋韵。万叶千声皆是恨。故攲单枕梦中寻，梦又不成灯又烬。"},
{"title": "虞美人·群花泣尽朝来露", "author": "辛弃疾", "dynasty": "宋代", "content": "群花泣尽朝来露。争奈春归去。不知庭下有荼靡。偷得十分春色、怕春知。淡中有味清中贵。飞絮残英避。露华微渗玉肌香。恰似杨妃初试、出兰汤。 "},
{"title": "鹧鸪天·绰约肌肤巧样妆", "author": "赵长卿", "dynasty": "宋代", "content": "绰约肌肤巧样妆。风流元自有清香。未应传粉疑平叔，却笑荷花似六郎。 浮蚁瓮，入诗囊。学人消瘦怯风霜。午窗一枕庄周梦，甘作花心粉蝶忙。 "},
{"title": "王戎不取道旁李", "author": "佚名", "dynasty": "宋代", "content": "王戎七岁，尝与诸小儿游。看道边李树多子折枝，诸儿竞走取之，唯戎不动。人问之，答曰：“树在道边而多子，此必苦李。”取之信然。 "},
{"title": "礼部贡院阅进士就试", "author": "欧阳修", "dynasty": "宋代", "content": "紫案焚香暖吹轻，广庭清晓席群英。无哗战士衔枚勇，下笔春蚕食叶声。乡里献贤先德行，朝廷列爵待公卿。自惭衰病心神耗，赖有群公鉴裁精。 "},
{"title": "劝学诗", "author": "赵恒", "dynasty": "宋代", "content": "富家不用买良田，书中自有千钟粟。安居不用架高堂，书中自有黄金屋。出门莫恨无人随，书中车马多如簇。娶妻莫恨无良媒，书中自有颜如玉。男儿若遂平生志，六经勤向窗前读。 "},
{"title": "醉桃源·芙蓉", "author": "吴文英", "dynasty": "宋代", "content": "青春花姊不同时。凄凉生较迟。艳妆临水最相生。风来吹绣漪。惊旧事，问长眉。月明仙梦回。凭阑人但觉秋肥。花愁人不知。 "},
{"title": "鹧鸪天", "author": "徐俯", "dynasty": "宋代", "content": "西塞山前白鹭飞。桃花流水鳜鱼肥。朝廷若觅元真子，晴在长江理钓丝。 青箬笠，绿蓑衣。斜风细雨不须归。浮云万里烟波客，惟有沧浪孺子知。 "},
{"title": "花下饮", "author": "徐积", "dynasty": "宋代", "content": "我向桃花下，立饮一杯酒。<br>杯酒先濡须，花香随入口。<br>花为酒家媪，春作诗翁友。<br>此时酒量开，酒量添一斗。<br>君看陌上春，令人笑拍手。<br>半青篱畔草，半绿畦中韭。<br>闲乌下牛背，奔豕穿狗窦。<br>潜身猫相雀，引喙禽呼偶。<br>包麻邻乞火，穿桑儿饷糗。<br>物类虽各殊，所乐亦同有。<br>谁知花下情，犹能忆杨柳。<br>中心卒无累，外物任相揉。<br>余方寓之乐，自号闲人叟。"},
{"title": "秋日偶成", "author": "程颢", "dynasty": "宋代", "content": "闲来无事不从容，睡觉东窗日已红。万物静观皆自得，四时佳兴与人同。道通天地有形外，思入风云变态中。富贵不淫贫贱乐，男儿到此是豪雄。"},
{"title": "竹轩诗兴", "author": "张镃", "dynasty": "宋代", "content": "柴门风卷却吹开，狭径初成竹旋栽。梢影细从初碗入，叶声轻逐篆烟来。暑天倦卧星穿透，冬昼闲吟雪压摧。预想此时应更好，莫移墙下一株梅。 "},
{"title": "九日登戏马台", "author": "贺铸", "dynasty": "宋代", "content": "当时节物此山川，倦客登临独惘然。戏马台荒年自久，射蛇公去事空传。黄华半老清霜後，白鸟孤飞落照前。不与兴亡城下水，稳浮渔艇人淮天。 "},
{"title": "祭常山回小猎", "author": "苏轼", "dynasty": "宋代", "content": "青盖前头点皂旗，黄茅冈下出长围。弄风骄马跑空立，趁兔苍鹰掠地飞。回望白云生翠巘，归来红叶满征衣。圣明若用西凉簿，白羽犹能效一挥。"},
{"title": "北山道中", "author": "方凤", "dynasty": "宋代", "content": "起犯春霜一径寒，清游乘兴约吟鞍。眼中最恨友朋少，尘外频闻山水宽。溪落旧痕枯野埠，树浮空翠湿危栏。岩头几处县冰白，已作群羊化石看。"},
{"title": "舟过安仁", "author": "杨万里", "dynasty": "宋代", "content": "一叶渔船两小童，收篙停棹坐船中。怪生无雨都张伞，不是遮头是使风。 "},
{"title": "南歌子·蝉抱高高柳", "author": "张先", "dynasty": "宋代", "content": "蝉抱高高柳，莲开浅浅波。倚风疏叶下庭柯。况是不寒不暖、正清和。 浮世欢会少，劳生怨别多。相逢休惜醉颜酡。赖有西园明月、照笙歌。 "},
{"title": "人之初", "author": "王应麟", "dynasty": "宋代", "content": "人之初，性本善。性相近，习相远。苟不教，性乃迁。教之道，贵以专。\r\n子不学，非所宜。幼不学，老何为。玉不琢，不成器。人不学，不知义。"},
{"title": "放鹤亭记", "author": "苏轼", "dynasty": "宋代", "content": "　　熙宁十年秋，彭城大水。云龙山人张君之草堂，水及其半扉。明年春，水落，迁于故居之东，东山之麓。升高而望，得异境焉，作亭于其上。彭城之山，冈岭四合，隐然如大环，独缺其西一面，而山人之亭，适当其缺。春夏之交，草木际天；秋冬雪月，千里一色；风雨晦明之间，俯仰百变。\r\n　　山人有二鹤，甚驯而善飞，旦则望西山之缺而放焉，纵其所如,或立于陂(bēi)田，或翔于云表；暮则傃东山而归。故名之曰“放鹤亭”。\r\n　　郡守苏轼，时从宾佐僚吏往见山人，饮酒于斯亭而乐之。挹山人而告之曰：“子知隐居之乐乎？虽南面之君，未可与易也。《易》曰：‘鸣鹤在阴，其子和之。’ 《诗》曰：‘鹤鸣于九皋，声闻于天。’盖其为物，清远闲放，超然于尘埃之外，故《易》《诗》人以比贤人君子。隐德之士，狎而玩之，宜若有益而无损者；然卫懿公好鹤则亡其国。周公作《酒诰》，卫武公作《抑戒》，以为荒惑败乱，无若酒者；而刘伶、阮籍之徒，以此全其真而名后世。嗟夫！南面之君，虽清远闲放如鹤者，犹不得好，好之则亡其国；而山林遁世之士，虽荒惑败乱如酒者，犹不能为害，而况于鹤乎？由此观之，其为乐未可以同日而语也。”山人忻然而笑曰：“有是哉！”乃作放鹤、招鹤之歌曰：\r\n　　鹤飞去兮西山之缺，高翔而下览兮择所适。翻然敛翼，宛将集兮，忽何所见，矫然而复击。独终日于涧谷之间兮，啄苍苔而履白石。\r\n　　鹤归来兮，东山之阴。其下有人兮，黄冠草屦，葛衣而鼓琴。躬耕而食兮，其馀以汝饱。归来归来兮，西山不可以久留。\r\n　　元丰元年十一月初八日记 《放鹤亭记》。 "},
{"title": "哨遍·池上主人", "author": "辛弃疾", "dynasty": "宋代", "content": "今昌父之弟成父，於所居凿池筑亭，榜以旧名。昌父为成父作诗，属余赋词，余为赋哨遍。庄周论於蚁弃知，於鱼得计，於羊弃意，其义美矣。然上文论虱吒於豕而得焚，羊肉为蚁所慕而致残，下文将并结二义，乃独置豕虱不言而遽论鱼，其义无所从起。又间於羊蚁两句之间，使羊蚁之义离不相属，何耶！其必有深意存焉，顾后人未之晓耳。或言蚁得水而死，羊得水而病，于得水而活，此最穿凿，不成义趣。余尝反复寻绎，终未能得。意世必有能读此书而了其义者。他日倘见之而问焉，姑先识余疑於此词云尔 池上主人，人适忘鱼，鱼适还忘水。洋洋乎，翠藻青萍里。想鱼兮、无便於此。尝试思，庄周正谈两事。一明豕虱一羊蚁。说蚁慕於羶，於蚁弃知，又说於羊弃意。甚虱焚於豕独忘之。却骤说於鱼为得计。千古遗文，我不知言，以我非子。 子固非鱼，噫。鱼之为计子焉知。河水深且广，风涛万顷堪依。有纲罟如云，鹈鹕成阵，过而留泣计应非。其外海茫茫，下有龙伯，饥时一啖千里。更任公五十犗为饵。使海上人人厌腥味。似鹍鹏、变化能几。东游入海，此计直以命为嬉。古来谬算狂图，五鼎烹死，指为平地。嗟鱼欲事远游时。请三思而行可矣。 "},
{"title": "玉楼春·华堂帘幕飘香雾", "author": "周端臣", "dynasty": "宋代", "content": "华堂帘幕飘香雾。一搦楚腰轻束素。翩跹舞态燕还鹭，绰约妆容花尽妒。樽前谩咏高唐赋，巫峡云深留不住。重来花畔倚阑干，愁满阑干无倚处。 "},
{"title": "薄媚摘遍·桂香消", "author": "赵以夫", "dynasty": "宋代", "content": "桂香消，梧影瘦，黄菊迷深院。倚西风，看落日，长江东去如练。先生底事，有赋飘然。刚道为田园。独醒何为，持杯自劝。未能免。 休把茱萸吟玩。但管年年健。千古事、几凭阑。吾生早、九十强半。欢娱终日，富贵何时，一笑醉乡宽。倒载归来，回廊月满。 "},
{"title": "十样花·陌上风光浓处", "author": "李弥逊", "dynasty": "宋代", "content": "陌上风光浓处。第一寒梅先吐。待得春来也，香消减，态凝伫。百花休漫妒。 "},
{"title": "昭君怨·春到南楼雪尽", "author": "万俟咏", "dynasty": "宋代", "content": "春到南楼雪尽。惊动灯期花信。小雨一番寒。倚阑干。 莫把栏干频倚。一望几重烟水。何处是京华。暮云遮。 "},
{"title": "侍皇太子祖道楚淮南二王诗", "author": "王赞", "dynasty": "宋代", "content": "于明圣晋，仰统天绪。易以明险，简以识阻。研彼群虑，俾侯授土。郁郁二王，祗承皇命。睹离鉴亲，观礼知盛。皇储降会，延于公姓。瞻彼行役，并甜同林。分涂殊轨，靡不回心。"},
{"title": "客鄞江", "author": "丘静山", "dynasty": "宋代", "content": "山寒无美色，风物更凄凉。天地忽岁穷，弟兄皆异乡。酒醒衣絮薄，月死夜更长。闻有家书至，敲门唤隔房。 "},
{"title": "木兰花慢·紫箫吹散後", "author": "张孝祥", "dynasty": "宋代", "content": "紫箫吹散后，恨燕子、只空楼。念璧月长亏，玉簪中断，覆水难收。青鸾送碧云句，道霞扃雾锁不堪忧。情与文梭共织，怨随宫叶同流。 人间天上两悠悠。暗泪洒灯篝。记谷口园林，当时驿舍，梦里曾游。银屏低闻笑语，但醉时冉冉醒时愁。拟把菱花一半，试寻高价皇州。 "},
{"title": "舟下建溪", "author": "方惟深", "dynasty": "宋代", "content": "客航收浦月黄昏，野店无灯欲闭门。倒出岸沙枫半死，系舟犹有去年痕。"},
{"title": "鹤冲天·梅雨霁", "author": "周邦彦", "dynasty": "宋代", "content": "梅雨霁，暑风和。高柳乱蝉多。小园台榭远池波。蝉戏动新荷。 薄纱厨，轻羽扇。枕冷簟凉深院。此时情绪此时天。无事小神仙。 "},
{"title": "传言玉女·钱塘元夕", "author": "汪元量", "dynasty": "宋代", "content": "一片风流，今夕与谁同乐。月台花馆，慨尘埃漠漠。豪华荡尽，只有青山如洛。钱塘依旧，潮生潮落。 万点灯光，羞照舞钿歌箔。玉梅消瘦，恨东皇命薄。昭君泪流，手捻琵琶弦索。离愁聊寄，画楼哀角。 "},
{"title": "画堂春", "author": "黄庭坚", "dynasty": "宋代", "content": "摩围小隐枕蛮江。蛛丝闲锁晴窗。水风山影上修廊。不到晚来凉。 相伴蝶穿花径，独飞鸥舞溪光。不因送客下绳床。添火炷炉香。 "},
{"title": "过淮河宿阚石有感", "author": "文天祥", "dynasty": "宋代", "content": "北征垂半年，依依只南土。今晨渡淮河，始觉非故宇。江乡已无家，三年一羁旅。龙翔在何方，乃我妻子所。昔也无柰何，忽已置念虑。今行日已近，使我泪如雨。我为纲常谋，有身不得顾。妻兮莫望夫，子兮莫望父。天长与地久，此恨极千古。来生业缘在，骨肉当如故。 "},
{"title": "满江红·翠幕深庭", "author": "吴文英", "dynasty": "宋代", "content": "翠幕深庭，露红晚、闲花自发。春不断、亭台成趣，翠阴蒙密。紫燕雏飞帘额静，金鳞影转池心阔。有花香、竹色赋闲情，供吟笔。 闲问字，评风月。时载酒，调冰雪。似初秋入夜，浅凉欺葛。人境不教车马近，醉乡莫放笙歌歇。倩双成、一曲紫云回，红莲折。 "},
{"title": "减字木兰花·伤怀离抱", "author": "欧阳修", "dynasty": "宋代", "content": "伤怀离抱，天若有情天亦老。此意如何？细似轻丝渺似波。扁舟岸侧，枫叶荻花秋索索。细想前欢，须著人间比梦间。 "},
{"title": "水调歌头·中秋", "author": "米芾", "dynasty": "宋代", "content": "砧声送风急，蟠蟀思高秋。我来对景，不学宋玉解悲愁。收拾凄凉兴况，分付尊中醽醁，倍觉不胜幽。自有多情处，明月挂南楼。怅襟怀，横玉笛，韵悠悠。清时良夜，借我此地倒金瓯。可爱一天风物，遍倚阑干十二，宇宙若萍浮。醉困不知醒，欹枕卧江流。 "},
{"title": "竹轩诗兴", "author": "张镃", "dynasty": "宋代", "content": "柴门风卷却吹开，狭径初成竹旋栽。梢影细从茶碗入，叶声轻逐篆烟来。暑天倦卧星穿透，冬昼闲吟雪压摧。预想此时应更好，莫移墙下一株梅。 "},
{"title": "秋晚客兴", "author": "苏轼", "dynasty": "宋代", "content": "草满池塘霜送梅，疏林野色近楼台。天围故越侵云尽，潮上孤城带月回。客梦冷随枫叶断，愁心低逐雁行来。流年又喜经重九，可意黄花是处开。 "},
{"title": "重阳", "author": "文天祥", "dynasty": "宋代", "content": "万里飘零两鬓蓬，故乡秋色老梧桐。雁栖新月江湖满，燕别斜阳巷陌空。落叶何心定流水，黄花无主更西风。乾坤遗恨知多少，前日龙山如梦中。 "},
{"title": "无题三首·其一", "author": "钱惟演", "dynasty": "宋代", "content": "误语成疑意已伤，春山低斂翠眉长。鄂君绣被朝犹掩，荀令薰炉冷自香。有恨岂因燕凤去，无言宁为息侯亡。合欢不验丁香结，只得凄凉对烛房。 "},
{"title": "秋夕清泛", "author": "武衍", "dynasty": "宋代", "content": "弄月吹箫过石湖，冷香摇荡碧芙蕖。贪寻旧日鸥边宿，露湿船头数轴书。"},
{"title": "秋日偶成", "author": "程颢", "dynasty": "宋代", "content": "闲来无事不从容，睡觉东窗日已红。万物静观东自得，四时佳兴与人同。道通天地有形外，思入风云变态中。富贵不淫贫贱乐，男儿到此是豪雄。"},
{"title": "长相思·吴山青", "author": "林逋", "dynasty": "宋代", "content": "吴山青，越山青，两岸青山相送迎，谁知离别情？(谁知离别情 一作：争忍有离情)君泪盈，妾泪盈，罗带同心结未成，江边潮已平。(江边 一作：江头) "},
{"title": "最高楼·咏梅", "author": "陈亮", "dynasty": "宋代", "content": "春乍透，香早暗偷传。深院落，斗清妍。紫檀枝似流苏带，黄金须胜辟寒钿。更朝朝，琼树好，笑当年。花不向沉香亭上看。树不着唐昌宫里玩。衣带水，隔风烟。铅华不御凌波处，蛾眉淡扫至尊前。管如今，浑似了，更堪怜。"},
{"title": "次韵谢子高读渊明传", "author": "黄庭坚", "dynasty": "宋代", "content": "枯木嵌空微暗淡，古器虽在无古弦。袖中正有南风手，谁为听之谁为传。风流岂落正始後，甲子不数义熙前。一轩黄菊平生事，无酒令人意缺然。"},
{"title": "清平乐·年年雪里", "author": "李清照", "dynasty": "宋代", "content": "年年雪里，常插梅花醉。挼尽梅花无好意，赢得满衣清泪。今年海角天涯，萧萧两鬓生华。看取晚来风势，故应难看梅花。 "},
{"title": "沧浪亭怀贯之", "author": "苏舜钦", "dynasty": "宋代", "content": "沧浪独步亦无悰，聊上危台四望中。秋色入林红黯淡，日光穿竹翠玲珑。酒徒飘落风前燕，诗社凋零霜后桐。君又暂来还径往，醉吟谁复伴衰翁。 "},
{"title": "醉桃源·拍堤春水蘸垂杨", "author": "严仁", "dynasty": "宋代", "content": "拍堤春水蘸垂杨，水流花片香。弄花噆柳小鸳花，一双随一双。帘半卷，露新妆，春衫是柳黄。倚阑看处背斜阳，风流暗断肠。 "},
{"title": "病后登快哉亭", "author": "贺铸", "dynasty": "宋代", "content": "经雨清蝉得意鸣，征尘断处见归程。病来把酒不知厌，梦后倚楼无限情。鸦带斜阳投古刹，草将野色入荒城。故园又负黄华约，但觉秋风发上生。"},
{"title": "弈棋二首呈任公渐", "author": "黄庭坚", "dynasty": "宋代", "content": "偶无公事负朝暄，三百枯棋共一樽。坐隐不知岩穴乐，手谈胜与俗人言。簿书堆积尘生案，车马淹留客在门。战胜将骄疑必败，果然终取敌兵翻。\r\n偶无公事客休时，席上谈兵校两棋。心似蛛丝游碧落，身如蜩甲化枯枝。湘东一目诚甘死，天下中分尚可持。谁谓吾徒犹爱日，参横月落不曾知。"},
{"title": "卜算子·齿落", "author": "辛弃疾", "dynasty": "宋代", "content": "刚者不坚牢，柔者难摧挫。不信张开口角看，舌在牙先堕。已阙两边厢，又豁中间个。说与儿曹莫笑翁，狗窦从君过。 "},
{"title": "浣溪沙·浅画香膏拂紫绵", "author": "陈克", "dynasty": "宋代", "content": "浅画香膏拂紫绵。牡丹花重翠云偏。手挼梅子并郎肩。病起心情终是怯，困来模样不禁怜。旋移针线小窗前。 "},
{"title": "悼朝云诗（并引）", "author": "苏轼", "dynasty": "宋代", "content": "绍圣元年十一月，戏作《朝云诗》。三年七月五日，朝云病亡于惠州，葬之栖禅寺松林中东南，直大圣塔。予既铭其墓，且和前诗以自解。朝云始不识字，晚忽学书，粗有楷法。盖尝従泗上比丘尼义冲学佛，亦略闻大义，且死，诵《金刚经》四句偈而绝。\r\n苗而不秀岂其天，不使童乌与我玄。驻景恨无千岁药，赠行惟有小乘禅。伤心一念偿前债，弹指三生断后缘。归卧竹根无远近，夜灯勤礼塔中仙。 "},
{"title": "诉衷情·海棠珠缀一重重", "author": "晏殊", "dynasty": "宋代", "content": "海棠珠缀一重重。清晓近帘栊。胭脂谁与匀淡，偏向脸边浓。 看叶嫩，惜花红。意无穷。如花似叶，岁岁年年，共占春风。 "},
{"title": "南歌子·凤髻金泥带", "author": "欧阳修", "dynasty": "宋代", "content": "凤髻金泥带，龙纹玉掌梳。走来窗下笑相扶，爱梳画眉深浅入时无？弄笔偎人久，描花试手初。等闲妨了绣功夫，笑问鸳鸯两字怎生书？ "},
{"title": "满庭芳·蜗角虚名", "author": "苏轼", "dynasty": "宋代", "content": "蜗角虚名，蝇头微利，算来著甚干忙。事皆前定，谁弱又谁强。且趁闲身未老，尽放我、些子疏狂。百年里，浑教是醉，三万六千场。(尽放我 一作：须放我) 思量。能几许，忧愁风雨，一半相妨，又何须，抵死说短论长。幸对清风皓月，苔茵展、云幕高张。江南好，千钟美酒，一曲满庭芳。 "},
{"title": "转调满庭芳·芳草池塘", "author": "李清照", "dynasty": "宋代", "content": "芳草池塘，绿阴庭院，晚晴寒透窗纱。玉钩金锁，管是客来唦。寂寞尊前席上，唯愁海角天涯。能留否？酴釄落尽，犹赖有梨花。当年曾胜赏，生香熏袖，活火分茶。极目犹龙骄马，流水轻车。不怕风狂雨骤，恰才称，煮酒笺花。如今也，不成怀抱，得似旧时那？ "},
{"title": "六月二十日夜渡海", "author": "苏轼", "dynasty": "宋代", "content": "参横斗转欲三更，苦雨终风也解晴。云散月明谁点缀？天容海色本澄清。空余鲁叟乘桴意，粗识轩辕奏乐声。九死南荒吾不恨，兹游奇绝冠平生。 "},
{"title": "屈原塔", "author": "苏轼", "dynasty": "宋代", "content": "楚人悲屈原，千载意未歇。精魂飘何处，父老空哽咽。至今沧江上，投饭救饥渴。遗风成竞渡，哀叫楚山裂。屈原古壮士，就死意甚烈。世俗安得知，眷眷不忍决。南宾旧属楚，山上有遗塔。应是奉佛人，恐子就沦灭。此事虽无凭，此意固已切。古人谁不死，何必较考折。名声实无穷，富贵亦暂热。大夫知此理，所以持死节。 "},
{"title": "浣溪沙·忆旧", "author": "苏轼", "dynasty": "宋代", "content": "长记鸣琴子贱堂。朱颜绿发映垂杨。如今秋鬓数茎霜。聚散交游如梦寐，升沉闲事莫思量。仲卿终不避桐乡。 "},
{"title": "霜天晓角·梅", "author": "萧泰来", "dynasty": "宋代", "content": "千霜万雪。受尽寒磨折。赖是生来瘦硬，浑不怕、角吹彻。清绝，影也别。知心惟有月。元没春风情性，如何共、海棠说。"},
{"title": "卜算子·竹里一枝梅", "author": "向子諲", "dynasty": "宋代", "content": "岁见梅追和一首，终恨有儿女子态耳 竹里一枝梅，雨洗娟娟静。疑是佳人日暮来，绰约风前影。新恨有谁知，往事何堪省。梦绕阳台寂寞回，沾袖余香冷。 "},
{"title": "华清宫", "author": "杜常", "dynasty": "宋代", "content": "行尽江南数十程，晓星残月入华清。朝元阁上西风急，都入长杨作雨声。"},
{"title": "满江红·赤壁怀古", "author": "戴复古", "dynasty": "宋代", "content": "赤壁矶头，一番过、一番怀古。想当时，周郎年少，气吞区宇。万骑临江貔虎噪，千艘列炬鱼龙怒。卷长波、一鼓困曹瞒，今如许？江上渡，江边路。形胜地，兴亡处。览遗踪，胜读史书言语。几度东风吹世换，千年往事随潮去。问道傍、杨柳为谁春，摇金缕。 "},
{"title": "范文正公家训百字铭", "author": "范仲淹", "dynasty": "宋代", "content": "孝道当竭力，忠勇表丹诚；兄弟互相助，慈悲无诚境。勤读圣贤书，尊师如重亲；礼义勿疏狂，逊让敦睦邻。敬长与怀幼，怜恤孤寡贫；谦恭尚廉洁，绝戒骄傲情。字纸莫乱废，须报五谷恩；作事循天理，博爱惜生灵。处世行八德，修身率祖神；儿孙坚心守，成家种善根。 "},
{"title": "观潮", "author": "周密", "dynasty": "宋代", "content": "　　浙江之潮，天下之伟观也。自既望以至十八日为盛。方其远出海门，仅如银线；既而渐近，则玉城雪岭际天而来，大声如雷霆，震撼激射，吞天沃日，势极雄豪。杨诚斋诗云“海涌银为郭，江横玉系腰”者是也。 \r\n　　每岁京尹出浙江亭教阅水军，艨艟数百，分列两岸；既而尽奔腾分合五阵之势，并有乘骑弄旗标枪舞刀于水面者，如履平地。倏尔黄烟四起，人物略不相睹，水爆轰震，声如崩山。烟消波静，则一舸无迹，仅有“敌船”为火所焚，随波而逝。 \r\n　　吴儿善泅者数百，皆披发文身，手持十幅大彩旗，争先鼓勇，溯迎而上，出没于鲸波万仞中，腾身百变，而旗尾略不沾湿，以此夸能。\r\n　　江干上下十余里间，珠翠罗绮溢目，车马塞途，饮食百物皆倍穹常时，而僦赁看幕，虽席地不容间也。 "},
{"title": "浯溪中兴颂诗和张文潜二首", "author": "李清照", "dynasty": "宋代", "content": "五十年功如电扫，华清花柳咸阳草。五坊供奉斗鸡儿，酒肉堆中不知老。胡兵忽自天上来，逆胡亦是奸雄才。勤政楼前走胡马，珠翠踏尽香尘埃。何为出战辄披靡，传置荔枝多马死。尧功舜德本如天，安用区区纪文字。著碑铭德真陋哉，乃令神鬼磨山崖。子仪光弼不自猜，天心悔祸人心开。夏商有鉴当深戒，简策汗青今具在。君不见当时张说最多机，虽生已被姚崇卖。\r\n君不见惊人废兴传天宝，中兴碑上今生草。不知负国有奸雄，但说成功尊国老。谁令妃子天上来，虢秦韩国皆天才。花桑羯鼓玉方响，春风不敢生尘埃。姓名谁复知安史，健儿猛将安眠死。去天尺五抱瓮峰，峰头凿出开元字。时移势去真可哀，奸人心丑深如崖。西蜀万里尚能反，南内一闭何时开。可怜孝德如天大，反使将军称好在。呜呼，奴辈乃不能道辅国用事张后专，乃能念春荠长安作斤卖。"},
{"title": "纳凉", "author": "秦观", "dynasty": "宋代", "content": "携扙来追柳外凉，画桥南畔倚胡床。月明船笛参差起，风定池莲自在香。 "},
{"title": "喜晴", "author": "范成大", "dynasty": "宋代", "content": "窗间梅熟落蒂，墙下笋成出林。连雨不知春去，一晴方觉夏深。 "},
{"title": "念奴娇·梅", "author": "辛弃疾", "dynasty": "宋代", "content": "疏疏淡淡，问阿谁、堪比天真颜色。笑杀东君虚占断，多少朱朱白白。雪里温柔，水边明秀，不借春工力。骨清香嫩，迥然天与奇绝。 尝记宝篽寒轻，琐窗人睡起，玉纤轻摘。漂泊天涯空瘦损，犹有当年标格。万里风烟，一溪霜月，未怕欺他得。不如归去，阆苑有个人忆。 "},
{"title": "柳梢青（杨花）", "author": "周晋", "dynasty": "宋代", "content": "\n似雾中花，似风前雪，似雨馀云。本自无情，点萍成缘，却又多情。\n<br/>\n西湖南陌东城。甚管定、年年送春。薄幸东风，薄情游子，薄命佳人。\n"},
{"title": "颂古九十八首", "author": "释印肃", "dynasty": "宋代", "content": "仰之弥高，钻之弥坚。瞻之在后，忽然在前。石头重举，隐峰无言。若更不会，三千大千。 "},
{"title": "采桑子·彭浪矶", "author": "朱敦儒", "dynasty": "宋代", "content": "扁舟去作江南客，旅雁孤云。万里烟尘。回首中原泪满巾。 碧山对晚汀洲冷，枫叶芦根。日落波平。愁损辞乡去国人。"},
{"title": "水调歌头·平生太湖上", "author": "佚名", "dynasty": "宋代", "content": "建炎庚戌题吴江\r\n平生太湖上，短棹几经过。如今重到，何事愁与水云多？拟把匣中长剑，换取扁舟一叶，归去老渔蓑。银艾非吾事，丘壑已蹉跎。脍新鲈，斟美酒，起悲歌。太平生长，岂谓今日识干戈。欲泻三江雪浪，净洗胡尘千里，不用挽天河。回首望霄汉，双泪堕清波！"},
{"title": "於潜僧绿筠轩", "author": "苏轼", "dynasty": "宋代", "content": "宁可食无肉，不可居无竹。无肉令人瘦，无竹令人俗。人瘦尚可肥，士俗不可医。旁人笑此言，似高还似痴。若对此君仍大嚼，世间那有扬州鹤？ "},
{"title": "庆清朝慢·踏青", "author": "王观", "dynasty": "宋代", "content": "调雨为酥，催冰做水，东君分付春还。何人便将君暖，点破残寒。结伴踏青去好，平头鞋子小双鸾。烟郊外，望中秀色，如有无间。晴则个，阴则个，饾饤得天气，有许多般。须教镂花拨柳，争要先看。不道吴绫绣袜，香泥斜沁几行斑。东风巧，尽收翠绿，吹在眉山。 "},
{"title": "墨梅", "author": "张嵲", "dynasty": "宋代", "content": "山边幽谷水边村，曾被疏花断客魂。犹恨东风无意思，更吹烟雨暗黄昏。 "},
{"title": "莺啼序·丰乐楼节斋新建", "author": "吴文英", "dynasty": "宋代", "content": "　　天吴驾云阆海，凝春空灿绮。倒银海、蘸影西城，西碧天镜无际。彩翼曳、扶摇宛转，雩龙降尾交新霁。近玉虚高处，天风笑语吹坠。\r\n　　清濯缁尘，快展旷眼，傍危阑醉倚。面屏障、一一莺花。薜萝浮动金翠。惯朝昏、晴光雨色，燕泥动、红香流水。步新梯，藐视年华，顿非尘世。\r\n　　麟翁衮舄，领客登临，座有诵鱼美。翁笑起、离席而语，敢诧京兆，以役为功，落成奇事。明良庆会，赓歌熙载，隆都观国多闲暇，遣丹青、雅饰繁华地。平瞻太极，天街润纳璇题，露床夜沈秋纬。\r\n　　清风观阙，丽日罘罳，正午长漏迟。为洗尽、脂痕茸唾，净卷曲尘，永昼低垂，绣帘十二。高轩驷马，峨冠鸣佩，班回花底修禊饮，御炉香、分惹朝衣袂。碧桃数点飞花，涌出宫沟，溯春万里。"},
{"title": "立冬前一日霜对菊有感", "author": "钱时", "dynasty": "宋代", "content": "昨夜清霜冷絮裯，纷纷红叶满阶头。园林尽扫西风去，惟有黄花不负秋。"},
{"title": "水调歌头·和马叔度游月波楼", "author": "辛弃疾", "dynasty": "宋代", "content": "客子久不到，好景为君留。西楼着意吟赏，何必问更筹？唤起一天明月，照我满怀冰雪，浩荡百川流。鲸饮未吞海，剑气已横秋。野光浮，天宇迥，物华幽。中州遗恨，不知今夜几人愁？谁念英雄老矣？不道功名蕞尔，决策尚悠悠。此事费分说，来日且扶头！ "},
{"title": "黄岩舟中", "author": "戴复古", "dynasty": "宋代", "content": "满船明月浸虚空，绿水无痕夜气冲。诗思浮沉樯影里，梦魂摇曳橹声中。星辰冷落碧潭水，鸿雁悲鸣红蓼风。数点渔灯依古岸，断桥垂露滴梧桐。"},
{"title": "西河·金陵怀古", "author": "周邦彦", "dynasty": "宋代", "content": "佳丽地。南朝盛事谁记。山围故国绕清江，髻鬟山起。怒涛寂寞打孤城，风樯遥度天际。 断崖树，犹倒倚。莫愁艇子曾系。空余旧迹郁苍苍，雾沉半垒。夜深月过女墙来，伤心东望淮水。 酒旗戏鼓甚处市。想依稀、王谢邻里。燕子不知何世。入寻常、巷陌人家，相山如说兴亡，斜阳里。 "},
{"title": "丑奴儿·晚来一阵风兼雨", "author": "李清照", "dynasty": "宋代", "content": "晚来一阵风兼雨，洗尽炎光。理罢笙簧，却对菱花淡淡妆。绛绡缕薄冰肌莹，雪腻酥香。笑语檀郎：今夜纱厨枕簟凉。 "},
{"title": "真珠帘·山村水馆参差路", "author": "陆游", "dynasty": "宋代", "content": "山村水馆参差路。感羁游、正似残春风絮。掠地穿帘，知是竟归何处？镜里新霜空自悯，问几时、鸾台鳌署。迟暮，谩凭高怀远，书空独语。自古儒冠多误。悔当年、早不扁舟归去。醉下白苹洲，看夕阳鸥鹭。菰菜鲈鱼都弃了，只换得、青衫尘土。休顾。早收身江上，一蓑烟雨。"},
{"title": "玉蝴蝶·渐觉芳郊明媚", "author": "柳永", "dynasty": "宋代", "content": "渐觉芳郊明媚，夜来膏雨，一洒尘埃。满目浅桃深杏，露染风裁。银塘静、鱼鳞簟展，烟岫翠、龟甲屏开。殷晴雷，云中鼓吹，游遍蓬莱。徘徊。集旟前后，三千珠履，十二金钗。雅俗熙熙，下车成宴尽春台。好雍容、东山妓女，堪笑傲、北海尊罍。且追陪，凤池归去，那更重来。 "},
{"title": "行香子·与泗守过南山晚归作", "author": "苏轼", "dynasty": "宋代", "content": "北望平川。野水荒湾。共寻春、飞步孱颜。和风弄袖，香雾萦鬟。正酒酣时，人语笑，白云间。 飞鸿落照，相将归去，淡娟娟、玉宇清闲。何人无事，宴坐空山。望长桥上，灯火乱，使君还。 "},
{"title": "长相思·花深深", "author": "陈东甫", "dynasty": "宋代", "content": "花深深，柳阴阴。度柳穿花觅信音，君心负妾心。怨鸣琴，恨孤衾。钿誓钗盟何处寻？当初谁料今！"},
{"title": "於潜僧绿筠轩", "author": "苏轼", "dynasty": "宋代", "content": "宁可食无肉，不可居无竹。无肉令竹瘦，无竹令竹俗。竹瘦尚可肥，士俗不可医。旁竹笑此言，似高还似痴。若对此君仍大嚼，世间那有扬州鹤？ "},
{"title": "湘月·行行且止", "author": "张炎", "dynasty": "宋代", "content": "余载书往来山阴道中，每以事夺，不能尽兴。戊子冬晚，与徐平野、王中仙曳舟溪上。天空水寒，古意萧飒。中仙有词雅丽；平野作《晋雪图》，亦清逸可观。余述此调，盖白石《念奴娇》鬲指声也。\r\n行行且止，把乾坤收入，篷窗深里。星散白鸥三四点，数笔横塘秋意。岸觜冲波，篱根受叶，野径通村市。疏风迎面，湿衣原是空翠。堪叹敲雪门荒，争棋墅冷，苦竹鸣山鬼。纵使如今犹有晋，无复清游如此。落日沙黄，远天云淡，弄影芦花外。几时归去，剪取一半烟水。"},
{"title": "灵乌赋", "author": "梅尧臣", "dynasty": "宋代", "content": "　　乌之谓灵者何？噫，岂独是乌也。夫人之灵，大者贤，小者智。兽之灵， 大者麟，小者驹。虫之灵，大者龙，小者龟。鸟之灵，大者凤，小者乌。贤不时而用智给给兮，为世所趍；麟不时而出驹流汗兮，扰扰于修途。龙不时而 见龟七十二鑚兮，宁自保其坚躯。凤不时而鸣乌鵶鵶兮，招唾骂於邑闾。乌兮，事将兆而献忠，人反谓尔多凶。凶不本于尔，尔又安能凶。凶人自凶，尔告之凶，是以为凶。尔之不告兮，凶岂能吉？告而先知兮，谓凶从尔出。胡不若凤之时鸣，人不怪兮不惊。龟自神而刳壳，驹负骏而死行，智骛能而日役，体劬劬 兮丧精。乌兮尔灵，吾今语汝，庶或汝听：结尔舌兮钤尔喙，尔饮喙兮尔自遂。同翱翔兮八九子，勿噪啼兮勿睥睨，往来城头无尔累。"},
{"title": "村居书喜", "author": "陆游", "dynasty": "宋代", "content": "红桥梅市晓山横，白塔樊江春水生。花气袭人知骤暖，鹊声穿树喜新晴。坊场酒贱贫犹醉，原野泥深老亦耕。最喜先期官赋足，经年无吏叩柴荆。 "},
{"title": "忆秦娥·情脉脉", "author": "程垓", "dynasty": "宋代", "content": "情脉脉。半黄橙子和香擘。和香擘。分明记得，袖香熏窄。 别来人远关山隔。见梅不忍和花摘。和花摘。有书无雁，寄谁归得。 "},
{"title": "游月陂", "author": "程颢", "dynasty": "宋代", "content": "月陂堤上四徘徊，北有中天百尺台。万物已随秋气改，一樽聊为晚凉开。水心云影闲相照，林下泉声静自来。世事无端何足计，但逢佳节约重陪。"},
{"title": "和子由渑池怀旧", "author": "苏轼", "dynasty": "宋代", "content": "人生到处知何似，应似飞鸿踏雪泥。泥上偶然留指爪，鸿飞那复计东西。老僧已死成新塔，坏壁无由见旧题。往日崎岖还记否，路长人困蹇驴嘶。"},
{"title": "沁园春·情若连环", "author": "苏轼", "dynasty": "宋代", "content": "情若连环，恨如流水，甚时是休。也不须惊怪，沈郎易瘦，也不须惊怪，潘鬓先愁。总是难禁，许多魔难，奈好事教人不自由。空追想，念前欢杳杳，后会悠悠。凝眸，悔上层楼，谩惹起、新愁压旧愁。向彩笺写遍，相思字了，重重封卷，密寄书邮。料到伊行，时时开看，一看一回和泪收。须知道，这般病染，两处心头。"},
{"title": "行香子·丹阳寄述古", "author": "苏轼", "dynasty": "宋代", "content": "携手江村，梅雪飘裙。情何限、处处消魂。故人不见，旧曲重闻。向望湖楼，孤山寺，涌金门。寻常行处，题诗千首，绣罗衫、与拂红尘。别来相忆，知是何人？有湖中月，江边柳，陇头云。"},
{"title": "风入松·一春长费买花钱", "author": "俞国宝", "dynasty": "宋代", "content": "一春长费买花钱，日日醉湖边。玉骢惯识西湖路，骄嘶过、沽酒楼前。红杏香中箫鼓，绿杨影里秋千。(湖边 一作：花边)暖风十里丽人天，花压鬓云偏。画船载取春归去，馀情付、湖水湖烟。明日重扶残醉，来寻陌上花钿。 "},
{"title": "浣溪沙（刘平叔出家妓八人，绝艺，乞词赠之。脚绝、歌绝、琴绝、舞绝）", "author": "赵令畤", "dynasty": "宋代", "content": "稳小弓鞋三寸罗。歌唇清韵一樱多。灯前秀艳总横波。 指下鸣泉清杳渺。掌中回旋小婆娑。明朝归路奈情何。 "},
{"title": "千秋岁·咏夏景", "author": "谢逸", "dynasty": "宋代", "content": "楝花飘砌。蔌蔌清香细。梅雨过，萍风起。情随湘水远，梦绕吴峰翠。琴书倦，鹧鸪唤起南窗睡。 密意无人寄。幽恨凭谁洗。修竹畔，疏帘里。歌余尘拂扇，舞罢风掀袂。人散后，一钩淡月天如水。 "},
{"title": "赠元发弟放言", "author": "黄庭坚", "dynasty": "宋代", "content": "亏功一篑，未成丘山。凿井九阶，不次水泽。行百里者半九十，小狐汔济濡其尾。故曰时乎，时不再来。终终始始，是谓君子。"},
{"title": "点绛唇·闺思", "author": "李清照", "dynasty": "宋代", "content": "寂寞深闺，柔肠一寸愁千缕。惜春春去，几点催花雨。倚遍阑干，只是无情绪。人何处，连天衰草，望断归来路。(衰 一作：芳) "},
{"title": "赠王介甫", "author": "欧阳修", "dynasty": "宋代", "content": "翰林风月三千首，吏部文章二百年。老去自怜心尚在，后来谁与子争先。朱门歌舞争新态，绿绮尘埃拂旧弦。常恨闻名不相识，相逢罇酒曷留连？"},
{"title": "题李俨黄菊赋", "author": "耶律洪基", "dynasty": "宋代", "content": "昨日得卿黄菊赋，碎剪金英填作句。袖中犹觉有余香，冷落西风吹不去。"},
{"title": "燕山亭·北行见杏花", "author": "赵佶", "dynasty": "宋代", "content": "裁剪冰绡，轻叠数重，淡著胭脂匀注。新样靓妆，艳溢香融，羞杀蕊珠宫女。易得凋零，更多少、无情风雨。愁苦。问院落凄凉，几番春暮。凭寄离恨重重，这双燕，何曾会人言语。天遥地远，万水千山，知他故宫何处。怎不思量，除梦里、有时曾去。无据，和梦也新来不做。 "},
{"title": "捣练子·望书归", "author": "贺铸", "dynasty": "宋代", "content": "边堠远，置邮稀。附与征衣衬铁衣。连夜不妨频梦见，过年惟望得书归。 "},
{"title": "安公子·远岸收残雨", "author": "柳永", "dynasty": "宋代", "content": "远岸收残雨。雨残稍觉江天暮。拾翠汀洲人寂静，立双双鸥鹭。望几点、渔灯隐映蒹葭浦。停画桡、两两舟人语。道去程今夜，遥指前村烟树。游宦成羁旅。短樯吟倚闲凝伫。万水千山迷远近，想乡关何处。自别后、风亭月榭孤欢聚。刚断肠、惹得离情苦。听杜宇声声，劝人不如归去。 "},
{"title": "千秋岁引·秋景", "author": "王安石", "dynasty": "宋代", "content": "别馆寒砧，孤城画角，一派秋声入寥廓。东归燕派海上去，南来雁向沙头落。楚台风，庾楼月，宛如昨。无奈被些名利缚，无奈被他情担阁！可惜风流总闲却！当初谩留华表语，而今误我秦楼约。梦阑时，酒醒后，思量着。 "},
{"title": "鹧鸪天·送人", "author": "辛弃疾", "dynasty": "宋代", "content": "唱彻《阳关》泪未干，功名馀事且加餐。浮天水送无穷树，带雨云埋一半山。今古恨，几千般，只应离合是悲欢？江头未是风波恶，别有人间行路难！ "},
{"title": "九日偕翁与可江正甫郑景云游凤山", "author": "朱复之", "dynasty": "宋代", "content": "裹将破帽凤山游，凤去台空余古丘。白发尚能今日客，黄花祗作故园秋。天浮渭北荒荒杳，江入旴南隐隐流。我始欲愁君且莫，人生何处是吾州。 "},
{"title": "六国论", "author": "苏轼", "dynasty": "宋代", "content": "　　春秋之末，至于战国，诸侯卿相，皆争养士自谋。其谋夫说客、谈天雕龙、坚白同异之流，下至击剑扛鼎，鸡鸣狗盗之徒，莫不宾礼。靡衣玉食，以馆于上者，不可胜数。越王勾践有君子六千人，魏无忌、齐田文、赵胜、黄歇、吕不韦皆有客三千人，而田文招致任侠奸人六万家于薛，齐稷下谈者亦千人，魏文侯、燕昭王、太子丹，皆致客无数，下至秦、汉之间，张耳、陈余号多士，宾客厮养皆天下俊杰，而田横亦有士五百人。其略见于传记者如此。度其余当倍官吏而半农夫也。此皆役人以自养者，民何以支而国何以堪乎？\r\n　　苏子曰：此先王之所不能免也。国之有奸，犹鸟兽之有鸷猛，昆虫之有毒螫也。区处条别，使各安其处，则有之矣；锄而尽去之，则无是道也。吾考之世变，知六国之所以久存，而秦之所以速亡者，盖出于此，不可不察也。夫智、勇、辩、力，此四者皆天民之秀杰也，类不能恶衣食以养人，皆役人以自养也。故先王分天下之富贵与此四者共之。此四者不失职，则民靖矣。四者虽异，先王因俗设法，使出于一：三代以上出于学，战国至秦出于客，汉以后出于郡县，魏晋以来出于九品中正，隋、唐至今出于科举。虽不尽然，取其多者论之。六国之君虐用其民，不减始皇二世，然当是时百姓无一叛者；以凡民之秀杰者，多以客养之，不失职也。其力耕以奉上，皆椎鲁无能为者，虽欲怨叛，而莫为之先，此其所以少安而不即亡也。\r\n　　始皇初欲逐客，用李斯之言而止；既并天下，则以客为无用。于是任法而不任人，谓民可以恃法而治，谓吏不必才，取能守吾法而已。故堕名城，杀豪杰，民之秀异者散而归田亩，向之食于四公子、吕不韦之徒者，皆安归哉？不知其槁项黄馘以老死于布褐乎？亦将辍耕太息以俟时也？秦之乱虽成于二世，然使始皇知畏此四人者，使不失职，秦之亡不至若是其速也。纵百万虎狼于山林而饥渴之，不知其将噬人。世以始皇为智，吾不信也。\r\n　　楚汉之祸，生民尽矣，豪杰宜无几；而代相陈豨过赵从车千乘，萧、曹为政，莫之禁也。至文、景、武之世，法令至密，然吴濞、淮南、梁王、魏其、武安之流，皆争致宾客。岂惩秦之祸，以谓爵禄不能尽縻天下士，故少宽之，使得或出于此也邪？\r\n　　若夫先王之政则不然，曰：“君子学道则爱人，小人学道则易使也。”呜呼，此其秦汉之所及也哉？"},
{"title": "踏莎行·杨柳回塘", "author": "贺铸", "dynasty": "宋代", "content": "杨柳回塘，鸳鸯别浦。绿萍涨断莲舟路。断无蜂萍慕幽香，红衣脱尽芳心苦。 返照迎潮，行云带雨。依依似与骚人语。当年不肯嫁春风，无端却被秋风误。 "},
{"title": "菩萨蛮·画船捶鼓催君去", "author": "舒亶", "dynasty": "宋代", "content": "画船捶鼓催君去，高楼把酒留君住。去住若为情，西江潮欲平。江潮容易得，只是人南北。今日此樽空，知君何日同！ "},
{"title": "送黄吉甫入京题清凉寺壁", "author": "王安石", "dynasty": "宋代", "content": "薰风洲渚济花繁，看上征鞍立寺门。 投老难堪与君别，倚江从此望远辕。"},
{"title": "奇见", "author": "华岳", "dynasty": "宋代", "content": "红牙催拍燕飞忙，一片行云绕画堂。眉黛蹙成游子恨，玉容初断故人肠。榆钱不买千金笑，柳带何须百宝妆。舞罢隔帘偷送目，不知谁是楚襄王。"},
{"title": "长歌行", "author": "陆游", "dynasty": "宋代", "content": "人生不作安期生，醉入东海骑长鲸；犹当出作李西平，手枭逆贼清旧京。金印辉煌未入手，白发种种来无情。成都古寺卧秋晚，落日偏傍僧窗明。岂其马上破贼手，哦诗长作寒螿鸣？兴来买尽市桥酒，大车磊落堆长瓶；哀丝豪竹助剧饮，如锯野受黄河倾。平时一滴不入口，意气顿使千人惊。国仇未报壮士老，匣中宝剑夜有声。何当凯旋宴将士，三更雪压飞狐城！ "},
{"title": "满江红·汉水东流", "author": "辛弃疾", "dynasty": "宋代", "content": "汉水东流，都洗尽，髭胡膏血。人尽说，君家飞将，旧时英烈。破敌金城雷过耳，谈兵玉帐冰生颊。想王郎，结发赋从戎，传遗业。腰间剑，聊弹铗。尊中酒，堪为别。况故人新拥，汉坛旌节。马革裹尸当自誓，蛾眉伐性休重说。但从今，记取楚楼风，裴台月。 "},
{"title": "青玉案·一年春事都来几", "author": "欧阳修", "dynasty": "宋代", "content": "一年春事都来几，早过了、三之二。绿暗红嫣浑可事。绿杨庭院，暖风帘幕，有个人憔悴。买花载酒长安市，又争似、家山见桃李。不枉东风吹客泪。相思难表，梦魂无据，惟有归来是。 "},
{"title": "汉宫春·会稽蓬莱阁观雨", "author": "辛弃疾", "dynasty": "宋代", "content": "秦望山头，看乱云急雨，倒立江湖。不知云者为雨，雨者云乎？长空万里，被西风变灭须臾。回首听月明天籁，人间万窍号呼。谁向若耶溪上，倩美人西去，麋鹿姑苏？至今故国人望，一舸归欤。岁云暮矣，问何不鼓瑟吹竽？君不见王亭谢馆，冷烟寒树啼乌！ "},
{"title": "江神子·玉人家在凤凰山", "author": "苏轼", "dynasty": "宋代", "content": "陈直方妾嵇，钱塘人氏，求新词，为作此。钱塘人好唱《陌上花》缓缓曲，尝作数绝以纪其事。玉人家在凤凰山。水云间。掩门关。门外行人，立马看弓弯。十里春风谁指似，斜日映，绣帘斑。 多情好事与君还。闵新鳏。拭余潸。明月空江，香雾著云鬟。陌上花开春尽也，闻旧曲，破朱颜。 "},
{"title": "鹊桥仙·华灯纵博", "author": "陆游", "dynasty": "宋代", "content": "华灯纵博，雕鞍驰射，谁记当年豪举。酒徒一半取封侯，独去作、江边渔父。轻舟八尺，低篷三扇，占断苹洲烟雨。镜湖元自属闲人，又何必、官家赐与。(官家 一作：君恩) "},
{"title": "水调歌头（元日投宿博山寺，见者惊叹其老）", "author": "辛弃疾", "dynasty": "宋代", "content": "头白齿牙缺，君勿笑衰翁。无穷天地今古，人在四之中。臭腐神奇俱尽，贵贱贤愚等耳，造物也儿童。老佛更堪笑，谈妙说虚空。 坐堆豗，行答飒，立龙钟。有时三盏两盏，淡酒醉蒙鸿。四十九年前事，一百八盘狭路，拄杖倚墙东。老境何所似，只与少年同。 "},
{"title": "祝英台近·惜多才", "author": "佚名", "dynasty": "宋代", "content": "惜多才，怜薄命，无计可留汝。揉碎花笺，忍写断肠句。道旁杨柳依依，千丝万缕，抵不住、一分愁绪。如何诉。便教缘尽今生，此身已轻许。捉月盟言，不是梦中语。后回君若重来，不相忘处，把杯酒、浇奴坟土。"},
{"title": "汉宫春·会稽秋风亭怀古", "author": "辛弃疾", "dynasty": "宋代", "content": "亭上秋风，记去年袅袅，曾到吾庐。山河举目虽异，风景非殊。功成者去，觉团扇、便与人疏。吹不断，斜阳依旧，茫茫禹迹都无。千古茂陵词在，甚风流章句，解拟相如。只今木落江冷，眇眇愁余。故人书报，莫因循、忘却蓴鲈。谁念我，新凉灯火，一编太史公书。 "},
{"title": "千秋岁引·秋景", "author": "王安石", "dynasty": "宋代", "content": "别馆寒砧，孤城画角，一派秋声入寥廓。东归燕从海上去，南来雁向沙头落。楚台风，庾楼月，宛如昨。无奈被些名利缚，无奈被他情担阁！可惜风流总闲却！当初谩留华表语，而今误我秦楼约。梦阑时，酒醒后，思量着。 "},
{"title": "九月十六日夜梦驻军河外遣使招降诸城觉而有作", "author": "陆游", "dynasty": "宋代", "content": "杀气昏昏横塞上，东并黄河开玉帐。昼飞羽檄黄列城，夜脱貂裘抚降将。将军枥上汗血马，猛士腰间虎文韔。阶前白刃明如霜，门外长戟森相向。朔风卷地吹急雪，转盼玉花深一丈。谁言铁衣冷彻骨，感义怀恩如挟纩。腥臊窟穴一洗空，太行北岳元无恙。更呼斗酒作长歌，要遣天山健儿唱。 "},
{"title": "南浦·旅怀", "author": "鲁逸仲", "dynasty": "宋代", "content": "风悲画角，听单于、三弄落谯门。投宿骎骎征骑，落雪满孤村。酒市渐闲灯火，正敲窗、乱叶舞纷纷。送数声惊雁，下离烟水，嘹唳度寒云。 好在半胧溪月，到如今、无处不销魂。故国梅花归梦，愁损绿罗裙。为问暗香闲艳，也相思、万点付啼痕。算翠屏应是，两眉馀恨倚黄昏。 "},
{"title": "山行", "author": "叶茵", "dynasty": "宋代", "content": "青山不识我姓字，我亦不识青山名。飞来白鸟似相识，对我对山三两声。"},
{"title": "转调二郎神·闷来无那", "author": "张孝祥", "dynasty": "宋代", "content": "闷来无那，暗数尽、残更不寐。念楚馆香车，吴溪兰棹，多少愁云恨水。阵阵回风吹雪霰，更旅雁、一声沙际。想静拥孤衾，频挑寒灺，数行珠泪。凝睇。傍人笑我，终朝如醉。便锦织回鸾，素传双鲤，难写衷肠密意。绿鬓点霜，玉肌消雪，两处十分憔悴。争忍见、旧时娟娟素月，照人千里。"},
{"title": "愁风月·风清月正圆", "author": "贺铸", "dynasty": "宋代", "content": "风清月正圆，信是佳时节。不会长年来，处处愁风月。心将熏麝焦，吟伴寒虫切。欲遽就床眠，解带翻成结。"},
{"title": "十一月二十六日松风亭下梅花盛开", "author": "苏轼", "dynasty": "宋代", "content": "春风岭上淮南村，昔年梅花曾断魂。岂知流落复相见，蛮风蜑雨愁黄昏。长条半落荔支浦，卧树独秀桄榔园。岂惟幽光留夜色，直恐冷艳排冬温。松风亭下荆棘里，两株玉蕊明朝暾。海南仙云娇堕砌，月下缟衣来扣门。酒醒梦觉起绕树，妙意有在终无言。先生独饮勿叹息，幸有落月窥清樽。"},
{"title": "西江月·遣兴", "author": "辛弃疾", "dynasty": "宋代", "content": "醉里且贪欢笑，要愁那得工夫。近来始觉古人书，信著全无是处。昨夜松边醉倒，问松我醉何如。只疑松动要来扶，以手推松曰去。 "},
{"title": "一丛花令·伤高怀远几时穷", "author": "张先", "dynasty": "宋代", "content": "伤高怀远几时穷？无物似情浓。离愁正引千丝乱，更东陌、飞絮蒙蒙。嘶骑渐遥，征尘不断，何处认郎踪。双鸳池沼水溶溶，南北小桡通。梯横画阁黄昏后，又还是、斜月帘栊。沉恨细思，不如桃杏，犹解嫁东风。"},
{"title": "夜雨述怀", "author": "王十朋", "dynasty": "宋代", "content": "夜深风雨撼庭芭，唤起新愁乱似麻。梦觉尚疑身似蝶，病苏方悟影非蛇。浇肠竹叶频生晕，照眼银釭自结花。我在故乡非逆旅，不须杜宇唤归家。"},
{"title": "蓦山溪·梅", "author": "曹组", "dynasty": "宋代", "content": "洗妆真态，不作铅花御。竹外一枝斜，想佳人，天寒日暮。黄昏院落，无处著清香，风细细，雪垂垂，何况江头路。月边疏影，梦到消魂处。梅子欲黄时，又须作，廉纤细雨。孤芳一世，供断有情愁，消瘦损，东阳也，试问花知否？ "},
{"title": "汉宫春·会稽秋风亭怀古", "author": "辛弃疾", "dynasty": "宋代", "content": "亭上秋风，记去年袅袅，曾到吾庐。山河举目虽曾，风景非殊。功成者去，觉团扇、便与人疏。吹不断，斜阳依旧，茫茫禹迹都无。千古茂陵词在，甚风流章句，解拟相如。只今木落江冷，眇眇愁余。故人书报，莫因循、忘却蓴鲈。谁念我，新凉灯火，一编太史公书。 "},
{"title": "九日寄秦觏", "author": "陈师道", "dynasty": "宋代", "content": "疾风回雨水明霞，沙步丛祠欲暮鸦。九日清尊欺白发，十年为客负黄花。登高怀远心如在，向老逢辰意有加。淮海少年天下士，可能无地落乌纱。 "},
{"title": "西江月·自幼曾攻经史", "author": "宋江", "dynasty": "宋代", "content": "自幼曾攻经史，长成亦有权谋。恰如猛虎卧荒丘，潜伏爪牙忍受。不幸刺文双颊，那堪配在江州。他年若得报冤仇，血染浔阳江口！"},
{"title": "两相思", "author": "李禺", "dynasty": "宋代", "content": "枯眼望遥山隔水，往来曾见几心知？壶空怕酌一杯酒，笔下难成和韵诗。途路阻人离别久，讯音无雁寄回迟。孤灯夜守长寥寂，夫忆妻兮父忆儿。"},
{"title": "眼儿媚·杨柳丝丝弄轻柔", "author": "王雱", "dynasty": "宋代", "content": "杨柳丝丝弄轻柔，烟缕织成愁。海棠未雨，梨花先雪，一半春休。而今往事难重省，归梦绕秦楼。相思只在，丁香枝上，豆蔻梢头。 "},
{"title": "伤春", "author": "陈与义", "dynasty": "宋代", "content": "庙堂无策可平戎，坐使甘泉照夕烽。初怪上都闻战马，岂知穷海看飞龙。孤臣霜发三千丈，每岁烟花一万重。稍喜长沙向延阁，疲兵敢犯犬羊锋。"},
{"title": "清平乐·蕙心堪怨", "author": "晏几道", "dynasty": "宋代", "content": "蕙心堪怨，也逐春风转。丹杏墙东当日见，幽会绿窗题遍。眼中前事分明，可怜如梦难凭。都把旧时薄幸，只消今日无情。"},
{"title": "武昌酌菩萨泉送王子立", "author": "苏轼", "dynasty": "宋代", "content": "送行无酒亦无钱，劝尔一杯菩萨泉。何处低头不见我？四方同此水中天。 "},
{"title": "高阳台·残萼梅酸", "author": "王沂孙", "dynasty": "宋代", "content": "残萼梅酸，新沟水绿，初晴节序暄妍。独立雕阑，谁怜枉度华年。朝朝准拟清明近，料燕翎、须寄银笺。又争知、一字相思，不到吟边。双蛾不拂青鸾冷，任花阴寂寂，掩户闲眠。屡卜佳期，无凭却恨金钱。何人寄与天涯信，趁东风、急整归船。纵飘零，满院杨花，犹是春前。"},
{"title": "喜迁莺·霜天秋晓", "author": "蔡挺", "dynasty": "宋代", "content": "霜天秋晓，正紫塞故垒，黄云衰草。汉马嘶风，边鸿叫月，陇上铁衣寒早。剑歌骑曲悲壮，尽道君恩须报。塞垣乐，尽櫜鞬锦领，山西年少。谈笑。刁斗静，烽火一把，时送平安耗。圣主忧边，威怀遐远，骄虏尚宽天讨。岁华向晚愁思，谁念玉关人老？太平也，且欢娱，莫惜金樽频倒。 "},
{"title": "鹊桥仙·富沙七夕为友人赋", "author": "赵以夫", "dynasty": "宋代", "content": "翠绡心事，红楼欢宴，深夜沉沉无暑。竹边荷外再相逢，又还是、浮云飞去。锦笺尚湿，珠香未歇，空惹闲愁千缕。寻思不似鹊桥人，犹自得、一年一度。"},
{"title": "定风波·雨洗娟娟嫩叶光", "author": "苏轼", "dynasty": "宋代", "content": "雨洗娟娟嫩叶光。风吹细细绿筠香。秀色乱侵书帙晚。帘卷。清阴微过酒尊凉。 人画竹身肥拥肿。何用。先生落笔胜萧郎。记得小轩岑寂夜。廊下。月和疏影上东墙。 "},
{"title": "西江月·重九", "author": "苏轼", "dynasty": "宋代", "content": "点点楼头细雨，重重江外平湖。当年戏马会东徐，今日凄凉南浦。莫恨黄花未吐，且教红粉相扶。酒阑不必看茱萸，俯仰人间今古。 "},
{"title": "太白山下早行至横渠镇书崇寿院壁", "author": "苏轼", "dynasty": "宋代", "content": "马上续残梦，不知朝日升。乱山横翠幛，落月淡孤灯。奔走烦邮吏，安闲愧老僧。再游应眷眷，聊亦记吾曾。 "},
{"title": "惜双双·城上层楼天边路", "author": "张先", "dynasty": "宋代", "content": "城上层楼天边路，残照里、平芜绿树。伤远更惜里暮，有人还在高高处。断梦归云经日去，无计使、哀弦寄语。相望恨不相遇，倚桥临水谁家住。"},
{"title": "武陵春·桃李风前多妩媚", "author": "辛弃疾", "dynasty": "宋代", "content": "桃李风前多妩媚，杨柳更温柔。唤取笙歌烂熳游。且莫管闲愁。好趁春晴连夜赏，雨便一春休。草草杯盘不要收。才晓便扶头。 "},
{"title": "点绛唇·闲倚胡床", "author": "苏轼", "dynasty": "宋代", "content": "闲倚胡床，庾公楼外峰千朵。与谁同坐。明月清风我。 别乘一来，有唱应须和。还知么。自从添个。风月平分破。 "},
{"title": "上西平·送陈舍人", "author": "吴泳", "dynasty": "宋代", "content": "跨征鞍，横战槊，上襄州。便匹马、蹴踏高秋。芙蓉便折，笛声吹起塞云愁。男儿若欲树功名，须向前头。凤雏寒，龙骨朽，蛟渚暗，鹿门幽。阅人物、渺渺如沤。棋头已动，也须高著局心筹。莫将一片广长舌，博取封侯。 "},
{"title": "郊行即事", "author": "程颢", "dynasty": "宋代", "content": "芳原绿野恣行时，春入遥山碧四围。兴逐乱红遥柳巷，困临流水坐苔矶。莫辞盏酒十分劝，只恐风花一片飞。况是清明好天气，不妨游衍莫忘归。 "},
{"title": "望云楼", "author": "文同", "dynasty": "宋代", "content": "巴山楼之东，秦岭楼之北。楼上卷帘时，满楼云一色。 "},
{"title": "浪花", "author": "王宷", "dynasty": "宋代", "content": "一江秋水浸寒空，渔笛无端弄晚风。万里波心谁折得？夕阳影里碎残红。"},
{"title": "行舟忆永和兄弟", "author": "周必大", "dynasty": "宋代", "content": "一挂吴帆不计程，几回系缆几回行。天寒有日云犹冻，江阔无风浪自生。数点家山常在眼，一声寒雁正关情。长年忽得南来鲤，恐有音书作急烹。"},
{"title": "渔家傲·小雨纤纤风细细", "author": "朱服", "dynasty": "宋代", "content": "小雨纤纤风细细，万家杨柳青烟里。恋树湿花杨不起，愁无比，和春付与东流水。九十光阴能有几？金龟解尽留无计。寄语东阳沽酒市，拚一醉，而今乐事他年泪。 "},
{"title": "花犯·小石梅花", "author": "周邦彦", "dynasty": "宋代", "content": "粉墙低，梅花照眼，依然旧风味。露痕轻缀。疑净洗铅华，无限佳丽。去年胜赏曾孤倚。冰盘同宴喜。更可惜，雪中高树，香篝熏素被。 今年对花最匆匆，相逢似有恨，依依愁悴。吟望久，青苔上、旋看飞坠。相将见、脆丸荐酒，人正在、空江烟浪里。但梦想、一枝潇洒，黄昏斜照水。 "},
{"title": "五绝·小满", "author": "欧阳修", "dynasty": "宋代", "content": "夜莺啼绿柳，皓月醒长空。最爱垄头麦，迎风笑落红。"},
{"title": "水调歌头·癸卯九月十五日寿朱元晦", "author": "陈亮", "dynasty": "宋代", "content": "人物从来少，篱菊为谁黄。去年今日，倚楼还是听行藏。未觉霜风无赖，好在月华如水，心事楚天长。讲论参洙泗，杯酒到虞唐。 人未醉，歌宛转，兴悠扬。太平胸次，笑他磊磈欲成狂。且向武夷深处，坐对云烟开敛，逸思入微茫。我欲为君寿，何许得新腔。 "},
{"title": "燕山亭·北行见杏花", "author": "赵佶", "dynasty": "宋代", "content": "裁剪冰绡，轻叠数重，淡著胭脂匀注。新样靓妆，著溢香融，羞杀蕊珠宫女。易得凋零，更多少、无情风雨。愁苦。问院落凄凉，几番春暮。凭寄离恨重重，这双燕，何曾会人言语。天遥地远，万水千山，知他故宫何处。怎不思量，除梦里、有时曾去。无据，和梦也新来不做。 "},
{"title": "寄滁州欧阳永叔", "author": "梅尧臣", "dynasty": "宋代", "content": "昔读韦公集，固多滁州词。烂熳写风土，下上穷幽奇。君今得此郡，名与前人驰。君才比江海，浩浩观无涯。下笔犹高帆，十幅美满吹。一举一千里，只在顷刻时。寻常行舟舻，傍岸撑牵疲。有才苟如此，但恨不勇为。仲尼著春秋，贬骨常苦笞。后世各有史，善恶亦不遗。君能切体类，镜照嫫与施。直辞鬼胆惧，微文奸魄悲。不书儿女书，不作风月诗。唯存先王法，好丑无使疑。安求一时誉，当期千载知。此外有甘脆，可以奉亲慈。山蔬采笋蕨，野膳猎麏麋。鲈脍古来美，枭炙今且推。夏果亦琐细，一一旧颇窥。圆尖剥水实，青红摘林枝。又足供宴乐，聊与子所宜。慎勿思北来，我言非狂痴。洗虑当以净，洗垢当以脂。此语同饮食，远寄入君脾。"},
{"title": "蒜山松林中可卜居余欲僦其地地属金山故作此", "author": "苏轼", "dynasty": "宋代", "content": "魏王大瓠无人识，种成何翅实五石。不辞破作两大樽，只忧水浅江湖窄。我材濩落本无用，虚名惊世终何益。东方先生好自誉，伯夷子路并为一。杜陵布衣老且愚，信口自比契与稷。暮年欲学柳下惠，嗜好酸咸不相入。金山也是不羁人，早岁闻名晚相得。我醉而嬉欲仙去，傍人笑倒山谓实。问我此生何所归，笑指浮休百年宅。蒜山幸有闲田地，招此无家一房客。 "},
{"title": "陶侃惜谷", "author": "司马光", "dynasty": "宋代", "content": "　　陶侃尝出游，见人持一把未熟稻，侃问：“用此何为？”人云：“行道所见，聊取之耳。”侃大怒诘曰：“汝既不田，而戏贼人稻！”执而鞭之。是以百姓勤于农植，家给人足。 "},
{"title": "读书要三到", "author": "朱熹", "dynasty": "宋代", "content": "凡读书......须要读得字字响亮，不可误一字，不可少一字，不可多一字，不可倒一字，不可牵强暗记，只是要多诵数遍，自然上口，久远不忘。古人云，“读书百遍，其义自见”。谓读得熟，则不待解说，自晓其义也。余尝谓，读书有三到，谓心到，眼到，口到。心不在此，则眼不看仔细，心眼既不专一，却只漫浪诵读，决不能记，记亦不能久也。三到之中，心到最急。心既到矣，眼口岂不到乎？ "},
{"title": "点绛唇·闲倚胡床", "author": "苏轼", "dynasty": "宋代", "content": "闲倚胡床，庾公楼外峰千朵。与谁同坐。明月清千我。 别乘一来，有唱应须和。还知么。自从添个。千月平分破。 "},
{"title": "还自广陵", "author": "秦观", "dynasty": "宋代", "content": "天寒水鸟自相依，十百为群戏落晖。过尽行人都不起，忽闻水响一齐飞。 "},
{"title": "琅琊溪", "author": "欧阳修", "dynasty": "宋代", "content": "空山雪消溪水涨，游客渡溪横古槎。不知溪源来远近，但见流出山中花。"},
{"title": "浣溪沙·渔父", "author": "苏轼", "dynasty": "宋代", "content": "西塞山边白鹭飞，散花洲外片帆微。桃花流水鳜鱼肥。自庇一身青箬笠，相随到处绿蓑衣。斜风细雨不须归。 "},
{"title": "恋绣衾·柳丝空有千万条", "author": "赵汝茪", "dynasty": "宋代", "content": "柳丝空有千万条。系不住、溪头画桡。想今宵、也对新月，过轻寒、何处小桥。 玉箫台榭春多少，溜啼红、脸霞未消。怪别来、胭脂慵傅，被东风、偷在杏梢。 "},
{"title": "经筵彻章物赐诗卷", "author": "王与钧", "dynasty": "宋代", "content": "一种寒梅白玉条，迥临村路傍溪桥。应缘近水花先发，疑是经春雪未消。 "},
{"title": "卜算子·泛西湖坐间寅斋同赋", "author": "高观国", "dynasty": "宋代", "content": "屈指数春来，弹指惊春去。檐外蛛丝网落花，也要留春住。几日喜春晴，几夜愁春雨。十二雕窗六曲屏，题遍伤春句。"},
{"title": "长相思·惜梅", "author": "刘克庄", "dynasty": "宋代", "content": "寒相催。暖相催。催了开时催谢时。丁宁花放迟。 角声吹。笛声吹。吹了南枝吹北枝。明朝成雪飞。"},
{"title": "六州歌头·向来人道", "author": "刘辰翁", "dynasty": "宋代", "content": "向来人道，真个胜周公。燕然眇。浯溪小。万世功。再建隆。十五年宇宙，宫中膺。堂中伴。翻虎鼠，搏鸇雀，覆蛇龙。鹤发庞眉，憔悴空山久，来上东封。便一朝符瑞，四十万人同。说甚东风。怕西风。甚边尘起，渔阳惨。霓裳断。广寒宫。青楼杳。朱门悄。镜湖空。里湖通。大纛高牙去，人不见，港重重。斜阳外，芳草碧，落花红。抛尽黄金无计，方知道、前此和戎。但千年传说，夜半一声铜。何面江东。"},
{"title": "人月圆·宴北人张侍御家有感", "author": "吴激", "dynasty": "宋代", "content": "南朝千古伤心事，犹唱后庭花。旧时王谢、堂前燕子，飞向谁家。恍然一梦，仙肌胜雪，宫髻堆鸦。江州司马，青衫泪湿，同是天涯。 "},
{"title": "新霜感", "author": "梅尧臣", "dynasty": "宋代", "content": "前日衣上露，今日衣上霜。我母魂何之，膏火麋我肠。隔棺三寸地，如在万里乡。嚎呼不闻声，饮食空置傍。昔时忧我寒，缝衣纫线长。线长必絮厚，要与风霜当。又每恐我饥，羹臛自调尝。此身内外间，莫得顷刻忘。举衣不忍著，举箸不下吭。一念百感生，欲问天苍苍。"},
{"title": "春怀示邻里", "author": "陈师道", "dynasty": "宋代", "content": "断墙着雨蜗成字，老屋无僧燕作家。剩欲出门追语笑，却嫌归鬓著尘沙。风翻蛛网开三面，雷动蜂窠趁两衙。屡失南邻春事约，只今容有未开花。"},
{"title": "疑露堂前紫薇花两株，每自五月盛开，九月乃衰", "author": "杨万里", "dynasty": "宋代", "content": "似痴如醉弱还佳，露压风欺分外斜。谁道花无红十日，紫薇长放半年花。 "},
{"title": "端午遍游诸寺得禅字", "author": "苏轼", "dynasty": "宋代", "content": "肩舆任所适，遇胜辄留连。焚香引幽步，酌茗开静筵。微雨止还作，小窗幽更妍。盆山不见日，草木自苍然。忽登最高塔，眼界穷大千。卞峰照城郭，震泽浮云天。深沉既可喜，旷荡亦所便。幽寻未云毕，墟落生晚烟。归来记所历，耿耿清不眠。道人亦未寝，孤灯同夜禅。 "},
{"title": "满江红·忧喜相寻", "author": "苏轼", "dynasty": "宋代", "content": "董毅夫名钺，自梓漕得罪，罢官东川，归鄱阳，过东坡于齐安。怪其丰暇自得，余问之。曰：“吾再娶柳氏，三日而去官。吾固不戚戚，而优柳氏不能忘怀于进退也。已而欣然，同忧共若处富贵，吾是以益安焉。”命其侍儿歌其所作《满江红》。嗟叹之不足，乃次其韵。\r\n忧喜相寻，风雨过、一江春绿。巫峡梦、至今空有，乱山屏簇。何似伯鸾携德耀，箪瓢未足清欢足。渐粲然、光彩照阶庭，生兰玉。幽梦里，传心曲。肠断处，凭他续。文君婿知否，笑君卑辱。君不见周南歌汉广，天教夫子休乔木。便相将、左手抱琴书，云间宿。"},
{"title": "六丑·落花", "author": "周邦彦", "dynasty": "宋代", "content": "正单衣试酒，怅客里、光阴虚掷。愿春暂留，春归如过翼。一去无迹。为问花何在，夜来风雨，葬楚宫倾国。钗钿堕处遗香泽。乱点桃蹊，轻翻柳陌。多情为谁追惜。但蜂媒蝶使，时叩窗隔。 东园岑寂。渐蒙笼暗碧。静绕珍丛底，成叹息。长条故惹行客。似牵衣待话，别情无极。残英小、强簪巾帻。终不似一朵，钗头颤袅，向人欹侧。漂流处、莫趁潮汐。恐断红、尚有相思字，何由见得。 "},
{"title": "浪淘沙·灯火雨中船", "author": "吴文英", "dynasty": "宋代", "content": "灯火雨中船。客思绵绵。离亭春草又秋烟。似与轻鸥盟未了，来去年年。往事一潸然。莫过西园。凌波香断绿苔钱。燕子不知春事改，时立秋千。 "},
{"title": "庐山东林杂诗", "author": "释慧远", "dynasty": "宋代", "content": "崇岩吐清气，幽岫栖神迹。希声奏群籁，响出山溜滴。有客独冥游，径然忘所适。挥手抚云门，灵关安足辟。流心叩玄扃，感至理弗隔。孰是腾九霄，不奋冲天翮。妙同趣自均，一悟超三益。"},
{"title": "临江仙·夜到扬州席上作", "author": "苏轼", "dynasty": "宋代", "content": "尊酒何人怀李白，草堂遥指江东。珠帘十里卷遥风。花开又花谢，离恨几千重。轻舸渡江连夜到，一时惊笑衰容。语音犹自带吴侬。夜阑对酒处，依旧梦魂中。 "},
{"title": "次韵太守向公登楼眺望二首", "author": "秦观", "dynasty": "宋代", "content": "茫茫汝水抱城根，野色偷春入烧痕。千点湘妃枝上泪，一声杜宇水边魂。遥怜鸿隙陂穿路，尚想元和贼负恩。粉堞女墙都已尽，恍如陶侃梦天门。\r\n庖烟起处认孤村，天色清寒不见痕。车辋湖边梅溅泪，壶公祠畔月销魂。封疆尽是春秋国，庙食多怀将相恩。试问李斯长叹后，谁牵黄犬出东门。"},
{"title": "登快阁", "author": "黄庭坚", "dynasty": "宋代", "content": "痴儿了却公家事，快阁东西倚晚晴。落木千山天远大，澄江一道月分明。朱弦已为佳人绝，青眼聊因美酒横。万里归船弄长笛，此心吾与白鸥盟。"},
{"title": "次韵公实雷雨", "author": "洪炎", "dynasty": "宋代", "content": "惊雷势欲拔三山，急雨声如倒百川。但作奇寒侵客梦，若为一震静胡烟。田园荆棘漫流水，河洛腥膻今几年。拟叩九关笺帝所，人非大手笔非椽。 "},
{"title": "记游定惠院", "author": "苏轼", "dynasty": "宋代", "content": "　　黄州定惠院东小山上，有海棠一株，特繁茂。每岁盛开，必携客置酒，已五醉其下矣。今年复与参寥禅师及二三子访焉，则园已易主。主虽市井人，然以予故，稍加培治。山上多老枳木，性瘦韧，筋脉呈露，如老人头颈。花白而圆，如大珠累累，香色皆不凡。此木不为人所喜，稍稍伐去，以予故，亦得不伐。既饮，往憩于尚氏之第。尚氏亦市井人也，而居处修洁，如吴越间人，竹林花圃皆可喜。醉卧小板阁上，稍醒，闻坐客崔成老弹雷氏琴，作悲风晓月，铮铮然，意非人间也。晚乃步出城东，鬻大木盆，意者谓可以注清泉，瀹瓜李，遂夤缘小沟，入何氏、韩氏竹园。时何氏方作堂竹间，既辟地矣，遂置酒竹阴下。有刘唐年主簿者，馈油煎饵，其名为甚酥，味极美。客尚欲饮，而予忽兴尽，乃径归。道过何氏小圃，乞其藂橘，移种雪堂之西。坐客徐君得之将适闽中，以后会未可期，请予记之，为异日拊掌。时参寥独不饮，以枣汤代之。 "},
{"title": "留客住（林钟商）", "author": "柳永", "dynasty": "宋代", "content": "偶登眺。凭小阑、艳阳时节，乍晴天气，是处闲花芳草。遥山万叠云散，涨海千里，潮平波浩渺。烟村院落，是谁家绿树，数声啼鸟。 旅情悄。远信沈沈，离魂杳杳。对景伤怀，度日无言谁表。惆怅旧欢何处，后约难凭，看看春又老。盈盈泪眼，望仙乡，隐隐断霞残照。 "},
{"title": "浣溪沙·翠葆参差竹径成", "author": "周邦彦", "dynasty": "宋代", "content": "翠葆参差竹径成。新荷跳雨泪珠倾。曲阑斜转跳池亭。 风约帘衣归燕急，水摇扇影戏鱼惊。柳梢残日弄微晴。 "},
{"title": "病起荆江亭即事", "author": "黄庭坚", "dynasty": "宋代", "content": "翰墨场中老伏波，菩提坊里病维摩。近人积水无鸥鹭，时有归牛浮鼻过。\r\n闭门觅句陈无己，对客挥毫秦少游。正字不知温饱未，西风吹泪古藤州。"},
{"title": "次韵伯氏长芦寺下", "author": "黄庭坚", "dynasty": "宋代", "content": "风从落帆休，天与大江平。僧坊昼亦静，钟磬寒平清。淹留属暇日，植杖数连甍。颇与幽子逢，煮茗当酒倾。携手霜木末，朱栏见潮生。樯移永正县，鸟度建康城。薪者得树鸡，羹盂味南烹。香秔炊白玉，饱饭愧闲行。业祠思归乐，吟弄夕阳明。思归诚独乐，薇蕨渐春荣。 "},
{"title": "水调歌头·九日游云洞和韩南涧尚书韵", "author": "辛弃疾", "dynasty": "宋代", "content": "今日复何日，黄菊为谁开？渊明谩爱重九，胸次正崔嵬。酒亦关人何事，政自不能不尔，谁遣白衣来。醉把西风扇，随处障尘埃。为公饮，须一日，三百杯。此山高处东望，云气见蓬莱。翳风骖鸾公去，落佩倒冠吾事，抱病且登台。归路踏明月，人影共徘徊。 "},
{"title": "如梦令·水垢何曾相受", "author": "苏轼", "dynasty": "宋代", "content": "元丰七年十二月十八日，浴泗州雍熙塔下，戏作如梦令阕。此曲本唐庄宗制，名忆仙姿，嫌其名不雅，故改为如梦令。盖庄宗作此词，卒章云：“如梦如梦，和泪出门相送。”因取以为名云。\r\n水垢何曾相受。细看两俱无有。寄语揩背人，尽日劳君挥肘。轻手，轻手。居士本来无垢。"},
{"title": "明妃曲二首·其二", "author": "王安石", "dynasty": "宋代", "content": "明妃初嫁与胡儿，毡车百两皆胡姬。含情欲语独无处，传与琵琶心自知。黄金杆拨春风手，弹看飞鸿劝胡酒。汉宫侍女暗垂泪，沙上行人却回首。汉恩自浅胡恩深，人生乐在相知心。可怜青冢已芜没，尚有哀弦留至今。"},
{"title": "鹧鸪天·张园作", "author": "黄升", "dynasty": "宋代", "content": "雨过芙蕖叶叶凉，摩挲短发照横塘。一行归鹭拖秋色，几树鸣蝉饯夕阳。 花侧畔，柳旁相，微云澹月又昏黄。风流不在谈锋胜，袖手无言味最长。"},
{"title": "鹧鸪天·有客慨然谈功名因追念少年时事戏作", "author": "辛弃疾", "dynasty": "宋代", "content": "壮岁旌旗拥万夫，锦襜突骑渡江初。燕兵夜娖银胡䩮，汉箭朝飞金仆姑。追往事，叹今吾，春风不染白髭须。却将万字平戎策，换得东家种树书。 "},
{"title": "题岳阳楼", "author": "刘仙伦", "dynasty": "宋代", "content": "八月书空雁字联，岳阳楼上俯晴川。水声轩帝钧天乐，山色玉皇香案烟。大舶驾风来岛外，孤云衔日落吟边。东南无此登临地，遣我飘飘意欲仙。"},
{"title": "沁园春·寒食郓州道中", "author": "谢枋得", "dynasty": "宋代", "content": "十五年来，逢寒食节，皆在天涯。叹雨濡露润，还思宰柏，风柔日媚，羞看飞花。麦饭纸钱，只鸡斗酒，几误林间噪喜鸦。天笑道，此不由乎我，也不由他。 鼎中炼熟丹砂。把紫府清都作一家。想前人鹤驭，常游绛阙，浮生蝉蜕，岂恋黄沙。帝命守坟，王令修墓，男子正当如是邪。又何必，待过家上冢，书锦荣华。 "},
{"title": "清平乐令·帘卷曲阑独倚", "author": "佚名", "dynasty": "宋代", "content": "帘卷曲阑独倚，江展暮天无际。泪眼不曾晴，家在吴头楚尾。数点雪花乱委，扑鹿沙鸥惊起。诗句欲成时，没入苍烟丛里。 "},
{"title": "送杨寘序", "author": "欧阳修", "dynasty": "宋代", "content": "　　予尝有幽忧之疾，退而闲居，不能治也。既而学琴于友人孙道滋，受宫声数引，久而乐之，不知其疾之在体也。夫疾，生乎忧者也。药之毒者，能攻其疾之聚，不若声之至者，能和其心之所不平。心而平，不和者和，则疾之忘也宜哉。\r\n　　夫琴之为技小矣，及其至也，大者为宫，细者为羽，操弦骤作，忽然变之，急者凄然以促，缓者舒然以和，如崩崖裂石、高山出泉，而风雨夜至也。如怨夫寡妇之叹息，雌雄雍雍之相鸣也。其忧深思远，则舜与文王、孔子之遗音也；悲愁感愤，则伯奇孤子、屈原忠臣之所叹也。喜怒哀乐，动人必深。而纯古淡泊，与夫尧舜三代之言语、孔子之文章、《易》之忧患、《诗》之怨刺无以异。其能听之以耳，应之以手，取其和者，道其湮郁，写其幽思，则感人之际，亦有至者焉。\r\n　　予友杨君，好学有文，累以进士举，不得志。及从荫调，为尉于剑浦，区区在东南数千里外．是其心固有不平者。且少又多疾，而南方少医药。风俗饮食异宜。以多疾之体，有不平之心，居异宜之俗，其能郁郁以久乎?然欲平其心以养其疾，于琴亦将有得焉。故予作《琴说》以赠其行，且邀道滋酌酒，进琴以为别。"},
{"title": "品令·茶词", "author": "黄庭坚", "dynasty": "宋代", "content": "凤舞团团饼。恨分破、教孤令。金渠体净，只轮慢孤，玉尘光莹。汤响松风，早减了、二分酒病。 味浓香永。醉乡路、成佳境。恰如灯下，故人万里，归来对影。口不能言，心下快活自省。 "},
{"title": "卷珠帘·记得来时春未暮", "author": "魏夫人", "dynasty": "宋代", "content": "记得来时春未暮，执手攀花，袖染花梢露。暗卜春心共花语，争寻双朵争先去。多情因甚相辜负，轻拆轻离，欲向谁分诉。泪湿海棠花枝处，东君空把奴分付。 "},
{"title": "南乡子·归梦寄吴樯", "author": "陆游", "dynasty": "宋代", "content": "归梦寄吴樯，水驿江程去路长。想见芳洲初系缆，斜阳，烟树参差认武昌。愁鬓点新霜，曾是朝衣染御香。重到故乡交旧少，凄凉，却恐他乡胜故乡。 "},
{"title": "鹧鸪天·送廓之秋试", "author": "辛弃疾", "dynasty": "宋代", "content": "白苎新袍入嫩凉。春蚕食叶响回廊，禹门已准桃花浪，月殿先收桂子香。鹏北海，凤朝阳。又携书剑路茫茫。明年此日青云去，却笑人间举子忙。 "},
{"title": "六州歌头·题岳鄂王庙", "author": "刘过", "dynasty": "宋代", "content": "中兴诸将，谁是万人英？身草莽，人虽死，气填膺，身如生。年少起河朔，弓两石，剑三尺，定襄汉，开虢洛，洗洞庭。北望帝京，狡兔依然在，良犬先烹。过旧时营垒，荆鄂有遗民。忆故将军，泪如倾。说当年事，知恨苦：不奉诏，伪耶真？臣有罪，陛下圣，可鉴临，一片心。万古分茅土，终不到，旧奸臣。人世夜，白日照，忽开明。衮佩冕圭百拜，九泉下、荣感君恩。看年年三月，满地野花春，卤簿迎神。 "},
{"title": "丰乐亭记", "author": "欧阳修", "dynasty": "宋代", "content": "　　修既治滁之明年，夏，始饮滁水而甘。问诸滁人，得于州南百步之远。其上则丰山，耸然而特立；下则幽谷，窈然而深藏；中有清泉，滃然而仰出。俯仰左右，顾而乐之。于是疏泉凿石，辟地以为亭，而与滁人往游其间。\r\n　　滁于五代干戈之际，用武之地也。昔太祖皇帝，尝以周师破李景兵十五万于清流山下，生擒其皇甫辉、姚凤于滁东门之外，遂以平滁。修尝考其山川，按其图记，升高以望清流之关，欲求辉、凤就擒之所。而故老皆无在也，盖天下之平久矣。自唐失其政，海内分裂，豪杰并起而争，所在为敌国者，何可胜数？及宋受天命，圣人出而四海一。向之凭恃险阻，铲削消磨，百年之间，漠然徒见山高而水清。欲问其事，而遗老尽矣！\r\n　　今滁介江淮之间，舟车商贾、四方宾客之所不至，民生不见外事，而安于畎亩衣食，以乐生送死。而孰知上之功德，休养生息，涵煦于百年之深也。\r\n　　修之来此，乐其地僻而事简，又爱其俗之安闲。既得斯泉于山谷之间，乃日与滁人仰而望山，俯而听泉。掇幽芳而荫乔木，风霜冰雪，刻露清秀，四时之景，无不可爱。又幸其民乐其岁物之丰成，而喜与予游也。因为本其山川，道其风俗之美，使民知所以安此丰年之乐者，幸生无事之时也。\r\n　　夫宣上恩德，以与民共乐，刺史之事也。遂书以名其亭焉。 "},
{"title": "醒心亭记", "author": "曾巩", "dynasty": "宋代", "content": "　　滁州之西南，泉水之涯，欧阳公作州之二年，构亭曰“丰乐”，自为记，以见其名义。既又直丰乐之东几百步，得山之高，构亭曰“醒心”，使巩记之。\r\n　　凡公与州之宾客者游焉，则必即丰乐以饮。或醉且劳矣，则必即醒心而望，以见夫群山之相环，云烟之相滋，旷野之无穷，草树众而泉石嘉，使目新乎其所睹，耳新乎其所闻，则其心洒然而醒，更欲久而忘归也。故即其所以然而为名，取韩子退之《北湖》之诗云。噫！其可谓善取乐于山泉之间，而名之以见其实，又善者矣。\r\n　　虽然，公之乐，吾能言之。吾君优游而无为于上，吾民给足而无憾于下。天下之学者，皆为材且良；夷狄鸟兽草木之生者，皆得其宜，公乐也。一山之隅，一泉之旁，岂公乐哉？乃公所寄意于此也。\r\n　　若公之贤，韩子殁数百年而始有之。今同游之宾客，尚未知公之难遇也。后百千年，有慕公之为人而览公之迹，思欲见之，有不可及之叹，然后知公之难遇也。则凡同游于此者，其可不喜且幸欤！而巩也，又得以文词托名于公文之次，其又不喜且幸欤！\r\n　　庆历七年八月十五日记。"},
{"title": "水调歌头·送章德茂大卿使虏", "author": "陈亮", "dynasty": "宋代", "content": "不见南师久，漫说北群空。当场只手，毕竟还我万夫雄。自笑堂堂汉使，得似洋洋河水，依旧只流东？且复穹庐拜，会向藁街逢！尧之都，舜之壤，禹之封。于中应有，一个半个耻臣戎！万里腥膻如许，千古英灵安在，磅礴几时通？胡运何须问，赫日自当中！ "},
{"title": "木兰花慢·赠弹琵琶者", "author": "张伯淳", "dynasty": "宋代", "content": "爱当垆年少，将雅调，寄幽情。尽百喙春和，群喧幽寂，老凤孤鸣。都来四条弦里，有无穷、旧谱与新声。写出天然律吕，扫空眼底蓁筝。落红。天气暖犹轻。洗耳为渠听。想关塞风寒，浔阳月色，似醉还醒。轩窗静来偏好，到曲终、怀抱转分明。相见今朝何处，语溪乍雨初晴。"},
{"title": "出颍口初见淮山是日至寿州", "author": "苏轼", "dynasty": "宋代", "content": "我行日夜向江海，枫叶芦花秋兴长。长淮忽迷天远近，青山久与船低昂。寿州已见白石塔，短棹未转黄茅冈。波平风软望不到，故人久立烟苍茫。 "},
{"title": "疏影·梅影", "author": "张炎", "dynasty": "宋代", "content": "黄昏片月。似碎阴满地，还更清绝。枝北枝南，疑有疑无，几度背灯难折。依稀倩女离魂处，缓步出、前村时节。看夜深、竹外横斜，应妒过云明灭。窥镜蛾眉淡抹。为容不在貌，独抱孤洁。莫是花光，描取春痕，不怕丽谯吹彻。还惊海上燃犀去，照水底、珊瑚如活。做弄得、酒醒天寒，空对一庭香雪。"},
{"title": "浣溪沙·席上赠楚守田待制小鬟", "author": "苏轼", "dynasty": "宋代", "content": "学画鸦儿正妙年，阳城下蔡困嫣然。凭君莫唱下因缘。雾帐吹笙香嫋嫋，霜庭按舞月娟娟。曲终红袖落双缠。 "},
{"title": "次韵伯氏长芦寺下", "author": "黄庭坚", "dynasty": "宋代", "content": "风从落帆休，天与大江平。僧坊昼亦静，钟磬寒逾清。淹留属暇日，植杖数连甍。颇与幽子逢，煮茗当酒倾。携手霜木末，朱栏见潮生。樯移永正县，鸟度建康城。薪者得树鸡，羹盂味南烹。香秔炊白玉，饱饭愧闲行。业祠思归乐，吟弄夕阳明。思归诚独乐，薇蕨渐春荣。 "},
{"title": "汲江煎茶", "author": "苏轼", "dynasty": "宋代", "content": "活水还须活火烹，自临钓石取深清。大瓢贮月归春瓮，小杓分江入夜瓶。雪乳已翻煎处脚，松风忽作泻时声。枯肠未易禁三碗，坐听荒城长短更。 "},
{"title": "莺啼序·春晚感怀", "author": "吴文英", "dynasty": "宋代", "content": "残寒正欺病酒，掩沈香绣户。燕来晚、飞入西城，似说春事迟暮。画船载、清明过却，晴烟冉冉吴宫树。念羁情、游荡随风，化为轻絮。\r\n十载西湖，傍柳系马，趁娇尘软雾。溯红渐、招入仙溪，锦儿偷寄幽素。倚银屏、春宽梦窄，断红湿、歌纨金缕。暝堤空，轻把斜阳，总还鸥鹭。\r\n幽兰旋老，杜若还生，水乡尚寄旅。别后访、六桥无信，事往花委，瘗玉埋香，几番风雨。长波妒盼，遥山羞黛，渔灯分影春江宿，记当时、短楫桃根渡。青楼仿佛。临分败壁题诗，泪墨惨淡尘土。\r\n危亭望极，草色天涯，叹鬓侵半苎。暗点检，离痕欢唾，尚染鲛绡，亸凤迷归，破鸾慵舞。殷勤待写，书中长恨，蓝霞辽海沈过雁，漫相思、弹入哀筝柱。伤心千里江南，怨曲重招，断魂在否？"},
{"title": "忆君王·依依宫柳拂宫墙", "author": "谢克家", "dynasty": "宋代", "content": "依依宫柳拂宫墙，楼殿无人春昼长。燕子归来依旧忙。忆君王，月破黄昏人断肠。 "},
{"title": "浣溪沙·雪里餐毡例姓苏", "author": "苏轼", "dynasty": "宋代", "content": "雪里餐毡例姓苏，使君载酒为回车。天寒酒色转头无。荐士已闻飞鹗表，报恩应不用蛇珠。醉中还许揽桓须。 "},
{"title": "江神子·闻蝉蛙戏作", "author": "辛弃疾", "dynasty": "宋代", "content": "簟铺湘竹帐垂纱，醉眠些，梦天涯。一枕惊回，水些沸鸣蛙。借问喧天成鼓吹，良自苦，为官哪？心空喧静不争多，病维摩，意云何。扫地烧香，且看散天花。斜日绿阴枝上噪，还又问：是蝉么？"},
{"title": "寓居定惠院之东杂花满山有海棠一株土人不知贵也", "author": "苏轼", "dynasty": "宋代", "content": "江城地瘴蕃草木，只有名花苦幽独。嫣然一笑名篱间，桃李漫山总粗俗。也知造物有深意，故遣佳人在空谷。自然富贵出天姿，不待金盘荐华屋。朱唇得酒晕生脸，翠袖卷纱红映肉。林深雾暗晓光迟，日暖风轻春睡足。雨中有泪亦凄怆，月下无人更清淑。先生食饱无一事，散步逍遥自扪腹。不问人家与僧舍，拄杖敲门看修名。忽逢绝艳照衰朽，叹息无言揩病目。陋邦何处得此花，无乃好事移西蜀？寸根千里不易致，衔子飞来定鸿鹄。天涯流落俱可念，为饮一樽歌此曲。明朝酒醒还独来，雪落纷纷那忍触。"},
{"title": "六年正月二十日复出东门仍用前韵", "author": "苏轼", "dynasty": "宋代", "content": "乱山环合水侵门，身在淮南尽处村。五亩渐成终老计，九重新扫旧巢痕。岂惟见惯沙鸥熟，已觉来多钓石温。长与东风约今日，暗香先返玉梅魂。"},
{"title": "满江红·夜雨凉甚忽动从戎之兴", "author": "刘克庄", "dynasty": "宋代", "content": "金甲雕戈，记当日、辕门初立。磨盾鼻、一挥千纸，龙蛇犹湿。铁马晓嘶营壁冷，楼船夜渡风涛急。有谁怜、猿臂故将军，无功级。平戎策，从军什。零落尽，慵收拾。把茶经香传，时时温习。生怕客谈榆塞事，且教儿诵花间集。叹臣之壮也不如人，今何及。 "},
{"title": "浣溪沙·席上赠楚守田待制小鬟", "author": "苏轼", "dynasty": "宋代", "content": "学画鸦儿正妙年，阳城下蔡困嫣然。凭君莫唱短因缘。雾帐吹笙香嫋嫋，霜庭按舞月娟娟。曲终红袖落双缠。 "},
{"title": "水调歌头·多景楼", "author": "陆游", "dynasty": "宋代", "content": "江左占形胜，最数古徐州。连山如画，佳处缥缈著危楼。鼓角临风悲壮，烽火连空明灭，往事忆孙刘。千里曜戈甲，万灶宿貔貅。露沾草，风落木，岁方秋。使君宏放，谈笑洗尽古今愁。不见襄阳登览，磨灭游人无数，遗恨黯难收。叔子独千载，名与汉江流。 "},
{"title": "粉蝶儿·和赵晋臣敷文赋落花", "author": "辛弃疾", "dynasty": "宋代", "content": "昨日春如，十三女儿学绣。一枝枝、不教花瘦。甚无情，便下得，雨僝风僽。向园林、铺作地衣红绉。而今春似，轻薄荡子难久。记前时、送春归后。把春波，都酿作，一江春酎。约清愁、杨柳岸边相候。 "},
{"title": "暮春即事", "author": "叶采", "dynasty": "宋代", "content": "双双瓦雀行书案，点点杨花入砚池。闲坐小窗读周易，不知春去几多时。"},
{"title": "喝火令·见晚情如旧", "author": "黄庭坚", "dynasty": "宋代", "content": "见晚情如旧，交疏分已深。舞时歌处动人心。烟水数年魂梦，无处可追寻。 昨夜灯前见，重题汉上襟。便愁云雨又难寻。晓也星稀，晓也月西沈。晓也雁行低度，不会寄芳音。 "},
{"title": "苏武令·塞上风高", "author": "李纲", "dynasty": "宋代", "content": "塞上风高，渔阳秋早。惆怅翠华音杳，驿使空驰，征鸿归尽，不寄双龙消耗。念白衣、金殿除恩，归黄阁、未成图报。谁信我、致主丹衷，伤时多故，未作救民方召。调鼎为霖，登坛作将，燕然即须平扫。拥精兵十万，横行沙漠，奉迎天表。"},
{"title": "江神子·闻蝉蛙戏作", "author": "辛弃疾", "dynasty": "宋代", "content": "簟铺湘竹帐垂纱，醉眠些，梦天涯。一枕惊回，水底沸鸣蛙。借问喧天成鼓吹，良自苦，为官哪？心空喧静不争多，病维摩，意云何。扫地烧香，且看散天花。斜日绿阴枝上噪，还又问：是蝉么？"},
{"title": "鹤冲天·黄金榜上", "author": "柳永", "dynasty": "宋代", "content": "黄金榜上，偶失龙头望。明代暂遗贤，如何向。未遂风云便，争不恣狂荡。何须论得丧？才子词人，自是白衣卿相。烟花巷陌，依约丹青屏障。幸有意中人，堪寻访。且恁偎红倚翠，风流事，平生畅。青春都一饷。忍把浮名，换了浅斟低唱！ "},
{"title": "行香子·天与秋光", "author": "李清照", "dynasty": "宋代", "content": "天与秋光，转转情伤，探金英知近重阳。薄衣初试，绿蚁新尝，渐一番风，一番雨，一番凉。黄昏院落，凄凄惶惶，酒醒时往事愁肠。那堪永夜，明月空床。闻砧声捣，蛩声细，漏声长。 "},
{"title": "纵笔三首·其一", "author": "苏轼", "dynasty": "宋代", "content": "寂寂东坡一病翁，白须萧散满霜风。小儿误喜朱颜在，一笑那知是酒红。"},
{"title": "教子诗", "author": "余良弼", "dynasty": "宋代", "content": "白发无凭吾老矣，青春不再汝知乎。年将弱冠非童子，学不成名岂丈夫。幸有明窗并净几，何劳凿壁与编蒲。功成欲自殊头角，记取韩公训阿符。"},
{"title": "哀郢二首", "author": "陆游", "dynasty": "宋代", "content": "远接商周祚最长，北盟齐晋势争强。章华歌舞齐萧瑟，云梦风烟旧莽苍。草合故宫惟雁起，盗穿荒冢有狐藏。离骚未尽灵均恨，志士千秋泪满裳。\r\n荆州十月早梅春，徂岁真同下阪轮。天地何心穷壮士，江湖从古著羁臣。淋漓痛饮长亭暮，慷慨悲歌白发新。欲吊章华无处问，废城霜露湿荆榛。"},
{"title": "破阵乐·露花倒影", "author": "柳永", "dynasty": "宋代", "content": "露花倒影，烟芜蘸碧，灵沼波暖。金柳摇风树树，系彩舫龙舟遥岸。千步虹桥，参差雁齿，直趋水殿。绕金堤、曼衍鱼龙戏，簇娇春罗绮，喧天丝管。霁色荣光，望中似睹，蓬莱清浅。 时见。凤辇宸游，鸾觞禊饮，临翠水、开镐宴。两两轻舠飞画楫，竞夺锦标霞烂。罄欢娱，歌鱼藻，徘徊宛转。别有盈盈游女，各委明珠，争收翠羽，相将归远。渐觉云海沈沈，洞天日晚。 "},
{"title": "减字浣溪沙·闲把琵琶旧谱寻", "author": "贺铸", "dynasty": "宋代", "content": "闲把琵琶旧谱寻，四弦声怨却沉吟。燕飞人静声堂深。欹枕有时成雨梦，隔帘无处说春心。一从灯夜到如今。"},
{"title": "梦中作", "author": "欧阳修", "dynasty": "宋代", "content": "夜凉吹笛千山月，路暗迷人百种花。棋罢不知人换世，酒阑无奈客思家。 "},
{"title": "江神子·恨别", "author": "苏轼", "dynasty": "宋代", "content": "天涯流落思无穷！既相逢，却匆匆。携手佳人，和泪折残红。为问东风余几许？春纵在，与谁同！隋堤三月水溶溶。背归鸿，去吴中。回首彭城，清泗与淮通。欲寄相思千点泪，流不到，楚江东。(欲寄 一作：寄我)"},
{"title": "书怀示友十首", "author": "陈与义", "dynasty": "宋代", "content": "俗子令我病，纷然来座隅。贤士费怀思，不受折简呼。城东陈孟公，久阔今何如。明月照天下，此夕与君俱。不难十里勤，畏借东家驴。似闻有老眼，能作荐鹗书。功名勿念我，此心已扫除。 "},
{"title": "南乡子·春情", "author": "苏轼", "dynasty": "宋代", "content": "晚景落琼杯，照眼云山翠作堆。认得岷峨春雪浪，初来，万顷蒲萄涨渌醅。春雨暗阳台，乱洒歌楼湿粉腮。一阵东风来卷地，吹回，落照江天一半开。 "},
{"title": "鹧鸪天·寒日萧萧上琐窗", "author": "李清照", "dynasty": "宋代", "content": "寒日萧萧上琐窗，梧桐应恨夜来霜。酒阑更喜团茶苦，梦断偏宜瑞脑香。秋已尽，日犹长，仲宣怀远更凄凉。不如随分尊前醉，莫负东篱菊蕊黄。 "},
{"title": "春日登楼怀归", "author": "寇准", "dynasty": "宋代", "content": "高楼聊引望，杳杳一川平。远水无人渡，孤舟尽日横。荒村生断霭，深树语流莺。旧业遥清渭，沉思忽自惊。"},
{"title": "蝶恋花·昨夜秋风来万里", "author": "苏轼", "dynasty": "宋代", "content": "昨夜秋风来万里。月上屏帏，冷透人衣袂。有客抱衾愁不寐。那堪玉漏长如岁。羁舍留连归计未。梦断魂销，一枕相思泪。衣带渐宽无别意。新书报我添憔悴。"},
{"title": "舟中夜起", "author": "苏轼", "dynasty": "宋代", "content": "微风萧萧吹菰蒲，开门看雨月满湖。舟人水鸟两同梦，大鱼惊窜如奔狐。夜深人物不相管，我独形影相嬉娱。暗潮生渚吊寒蚓，落月挂柳看悬蛛。此生忽忽忧患里，清境过眼能须臾。鸡鸣钟动百鸟散，船头击鼓还相呼。 "},
{"title": "翠楼", "author": "范成大", "dynasty": "宋代", "content": "在秦楼之北，楼上下皆饮酒者。\r\n连衽成帷迓汉官，翠楼沽酒满城欢。白头翁媪相扶拜，垂老从今几度看。"},
{"title": "南歌子·万万千千恨", "author": "辛弃疾", "dynasty": "宋代", "content": "万万千千恨，前前后后山。傍人道我轿儿宽。不道被他遮得、望伊难。今夜江头树，船儿系那边。知他热后甚时眠。万万不成眠后、有谁扇。 "},
{"title": "绝句", "author": "蔡州道人", "dynasty": "宋代", "content": "烂柯真诀妙通神，一局曾经几度春。自出洞来无敌手，得饶人处且饶人。 "},
{"title": "清商怨·葭萌驿作", "author": "陆游", "dynasty": "宋代", "content": "江头日暮痛饮，乍雪晴犹凛。山驿凄凉，灯昏人独寝。 鸳机新寄断锦，叹往事、不堪重省。梦破南楼，绿云堆一枕。 "},
{"title": "凤栖梧（舞酒妓）", "author": "刘天迪", "dynasty": "宋代", "content": "一翦晴波娇欲溜。绿怨红愁，长为春风瘦。舞罢金杯眉黛皱。背人倦倚晴窗绣。 脸晕潮生微带酒。催唱新词，不应频摇手。闲把琵琶调未就。羞郎却又垂红袖。 "},
{"title": "瑞鹤仙·脸霞红印枕", "author": "陆淞", "dynasty": "宋代", "content": "脸霞红印枕，睡觉来、冠儿还是不整。屏间麝煤冷，但眉峰压翠，泪珠弹粉。堂深昼永，燕交飞、风帘露井。恨无人说与相思，近日带围宽尽。重省，残灯朱幌，淡月纱窗，那时风景。阳台路迥，云雨梦，便无准。待归来，先指花梢教看，欲把心期细问。问因循过了青春，怎生意稳？"},
{"title": "踏莎行·碧海无波", "author": "晏殊", "dynasty": "宋代", "content": "碧海无波，瑶台有路。思量便合双飞去。当时轻别意中人，山长水远知何处。 绮席凝尘，香闺掩雾。红笺小字凭谁附。高楼目尽欲黄昏，梧桐叶上萧萧雨。 "},
{"title": "水调歌头·隐括杜牧之齐山诗", "author": "朱熹", "dynasty": "宋代", "content": "江水浸云影，鸿雁欲南飞。携壶结客何处？空翠飞烟霏。尘世难逢一笑，况有紫萸黄菊，堪插满头归。风景今朝是，身世昔人非。酬佳节，须酩酊，莫相违。人生如寄，何事辛苦怨斜晖。无尽今来古往，多少春花秋月，那更有危机。与问牛山客，何必独沾衣。 "},
{"title": "蝶恋花·越女采莲秋水畔", "author": "欧阳修", "dynasty": "宋代", "content": "越女采莲秋水畔。窄袖轻罗，暗露双金钏。照影摘花花似面。芳心只共丝争乱。鸂鶒滩头风浪晚。雾重烟轻，不见来时伴。隐隐歌声归棹远。离愁引著江南岸。 "},
{"title": "江城子·西城杨柳弄春柔", "author": "秦观", "dynasty": "宋代", "content": "西城杨柳弄春柔，动离忧，泪难收。犹记多情、曾为系归舟。碧野朱桥当日事，人不见，水空流。韶华不为少年留，恨悠悠，几时休？飞絮落花时候、一登楼。便作春江都是泪，流不尽，许多愁。 "},
{"title": "鹧鸪天·建康上元作", "author": "赵鼎", "dynasty": "宋代", "content": "客路那知岁序移，忽惊春到小桃枝。天涯海角悲凉地，记得当年全盛时。花弄影，月流辉，水晶宫殿五云飞。分明一觉华胥梦，回首东风泪满衣。 "},
{"title": "木兰花慢·赠弹琵琶者", "author": "张伯淳", "dynasty": "宋代", "content": "爱当垆年少，将雅调，寄幽情。尽百喙春和，群喧夜寂，老凤孤鸣。都来四条弦里，有无穷、旧谱与新声。写出天然律吕，扫空眼底蓁筝。落红。天气暖犹轻。洗耳为渠听。想关塞风寒，浔阳月色，似醉还醒。轩窗静来偏好，到曲终、怀抱转分明。相见今朝何处，语溪乍雨初晴。"},
{"title": "登荔枝楼", "author": "陆游", "dynasty": "宋代", "content": "平羌江水接天流，凉入帘栊已似秋。唤作主人元是客，知非吾土强登楼。闲凭曲槛常忘去，欲下危梯更小留。公事无多厨酿美，此身不负负嘉州。 "},
{"title": "鼓笛慢·乱花丛里曾携手", "author": "秦观", "dynasty": "宋代", "content": "乱花丛里曾携手，穷艳景，迷欢赏。到如今，谁把雕鞍锁定，阻游人来往。好梦随春远，从前事、不堪思想。念香闺正杳，佳欢未偶，难留恋、空惆怅。永夜婵娟未满，叹玉楼、几时重上。那堪万里，却寻归路，指阳关孤唱。苦恨东流水，桃源路、欲回双桨。仗何人细与、丁宁问呵，我如今怎向？ "},
{"title": "如梦令·野店几杯空酒", "author": "向滈", "dynasty": "宋代", "content": "野店几杯空酒。醉里两眉长皱。已自不成眠，那更酒醒时候。知否。知否。直是为他消瘦。 "},
{"title": "念奴娇·断虹霁雨", "author": "黄庭坚", "dynasty": "宋代", "content": "八月十七日，同诸生步自永安城楼，过张宽夫园待月。偶有名酒，因以金荷酌众客。客有孙彦立，善吹笛。援笔作乐府长短句，文不加点。\r\n断虹霁雨，净秋空，山染修眉新绿。桂影扶疏，谁便道，今夕清辉不足？万里青天，姮娥何处，驾此一轮玉。寒光零乱，为谁偏照醽醁？年少从我追游，晚凉幽径，绕张园森木。共倒金荷，家万里，难得尊前相属。老子平生，江南江北，最爱临风曲。孙郎微笑，坐来声喷霜竹。"},
{"title": "浪淘沙·丹阳浮玉亭席上作", "author": "陆游", "dynasty": "宋代", "content": "绿树暗长亭，几把离尊。阳关常恨不堪闻。何况今朝秋色里，身是行人。清泪浥罗巾，各自消魂。一江离恨恰平分。安得千寻横铁锁，截断烟津？ "},
{"title": "点绛唇·红杏飘香", "author": "苏轼", "dynasty": "宋代", "content": "红杏飘香，柳含烟翠拖轻缕。水边朱户。尽卷黄昏雨。烛影摇风，一枕伤春绪。归不去。凤楼何处。芳草迷归路。 "},
{"title": "减字木兰花·莺初解语", "author": "苏轼", "dynasty": "宋代", "content": "莺初解语，最是一年春好处。微雨如酥，草色遥好近却无。休辞醉倒，花不好开人易老。莫待春回，颠倒红英间绿苔。 "},
{"title": "宿旧彭泽怀陶令", "author": "黄庭坚", "dynasty": "宋代", "content": "潜鱼愿深渺，渊明无由逃。彭泽当此时，沉冥一世豪。司马寒如灰，礼乐卯金刀。岁晚以字行，更始号元亮。凄其望诸葛，肮脏犹汉相。时无益州牧，指挥用诸将。平生本朝心，岁月阅江浪。空余时语工，落笔九天上。向来非无人，此友独可尚。属予刚制酒，无用酌杯盎。欲招千载魂，斯文或宜当。 "},
{"title": "渔家傲·雪里已知春信至", "author": "李清照", "dynasty": "宋代", "content": "雪里已知春信至，寒梅点缀琼枝腻。香脸半开娇旖旎，当庭际，玉人浴出新妆洗。造化可能偏有意，故教明月玲珑地。共赏金尊沈绿蚁，莫辞醉，此花不与群花比。 "},
{"title": "浪淘沙令·伊吕两衰翁", "author": "王安石", "dynasty": "宋代", "content": "伊吕两衰翁，历遍穷通。一为钓叟一耕佣。若使当时身不遇，老了英雄。汤武偶相逢，风虎云龙。兴王只在谈笑中。直至如今千载后，谁与争功！ "},
{"title": "减字木兰花·送东武令赵昶失官归海州", "author": "苏轼", "dynasty": "宋代", "content": "贤哉令尹，三仕已之无喜愠。我独何人，犹把虚名玷缙绅。不如归去，二顷良田无觅处。归去来兮，待有良田是几时。 "},
{"title": "鼓笛慢·乱花丛里曾携手", "author": "秦观", "dynasty": "宋代", "content": "乱花丛里曾携手，穷艳景，迷欢赏。到如今，谁把景鞍锁定，阻游人来往。好梦随春远，从前事、不堪思想。念香闺正杳，佳欢未偶，难留恋、空惆怅。永夜婵娟未满，叹玉楼、几时重上。那堪万里，却寻归路，指阳关孤唱。苦恨东流水，桃源路、欲回双桨。仗何人细与、丁宁问呵，我如今怎向？ "},
{"title": "江城子·孤山竹阁送述古", "author": "苏轼", "dynasty": "宋代", "content": "翠蛾羞黛怯人看。掩霜纨，泪偷弹。且尽一尊，收泪唱《阳关》。漫道帝城天样远，天易见，见君难。画堂新构近孤山。曲栏干，为谁安？飞絮落花，春色属明年。欲棹小舟寻旧事，无处问，水连天。 "},
{"title": "临江仙·惠州改前韵", "author": "苏轼", "dynasty": "宋代", "content": "九十日春都过了，贪忙何处追游。三分春色一分愁。雨翻榆荚阵，风转柳花球。我与使君皆白首，休夸少年风流。佳人斜倚合江楼，水光都眼净，山色总眉愁。 "},
{"title": "自题金山画像", "author": "苏轼", "dynasty": "宋代", "content": "心似已灰之木，身如不系之舟。问汝平生功业，黄州惠州儋州。 "},
{"title": "贺新郎·西湖", "author": "文及翁", "dynasty": "宋代", "content": "一勺西湖水。渡江来，百年歌舞，百年酣醉。回首洛阳花石尽，烟渺黍离之地。更不复、新亭堕泪。簇乐红妆摇画舫，问中流、击楫何人是？千古恨，几时洗？余生自负澄清志。更有谁、磻溪未遇，傅岩未起。国事如今谁倚仗，衣带一江而已！便都道、江神堪恃。借问孤山林处士，但掉头、笑指梅花蕊。天下事，可知矣！ "},
{"title": "墨池记", "author": "曾巩", "dynasty": "宋代", "content": "　　临川之城东，有地隐然而高，以临于溪，曰新城。新城之上，有池洼然而方以长，曰王羲之之墨池者，荀伯子《临川记》云也。羲之尝慕张芝，临池学书，池水尽黑，此为其故迹，岂信然邪？ \r\n　　方羲之之不可强以仕，而尝极东方，出沧海，以娱其意于山水之间；岂其徜徉肆恣，而又尝自休于此邪？羲之之书晚乃善，则其所能，盖亦以精力自致者，非天成也。然后世未有能及者，岂其学不如彼邪？则学固岂可以少哉，况欲深造道德者邪？ \r\n　　墨池之上，今为州学舍。教授王君盛恐其不章也，书‘晋王右军墨池’之六字于楹间以揭之。又告于巩曰：“愿有记”。推王君之心，岂爱人之善，虽一能不以废，而因以及乎其迹邪？其亦欲推其事以勉其学者邪？夫人之有一能而使后人尚之如此，况仁人庄士之遗风余思被于来世者何如哉！ \r\n　　庆历八年九月十二日，曾巩记。 "},
{"title": "南歌子·再用前韵", "author": "苏轼", "dynasty": "宋代", "content": "带酒冲山雨，和衣睡晚晴。不知钟鼓报天明。梦里栩然蝴蝶、一身轻。 老去才都尽，归来计未成。求田问舍笑豪英。自爱湖边沙路、免泥行。 "},
{"title": "水调歌头·隐括杜牧之齐山诗", "author": "朱熹", "dynasty": "宋代", "content": "江水浸云影，鸿雁欲南飞。携壶结客何处？空翠渺烟霏。尘世难逢一笑，况有紫萸黄菊，堪插满头归。风景今朝是，身世昔人非。酬佳节，须酩酊，莫相违。人生如寄，何事辛苦怨斜晖。无尽今来古往，多少春花秋月，那更有危机。与问牛山客，何必独沾衣。 "},
{"title": "菩萨蛮·回文秋闺怨", "author": "苏轼", "dynasty": "宋代", "content": "井桐双照新妆冷，冷妆新照双桐井。羞对井花愁，愁花井对羞。影孤怜夜永，永夜怜孤影。楼上不宜秋，秋宜不上楼。 "},
{"title": "清平乐·夏日游湖", "author": "朱淑真", "dynasty": "宋代", "content": "恼烟撩露，留我须臾住。携手藕花湖上路，一霎黄梅细雨。 娇痴不怕人猜，和衣睡倒人怀。最是分携时候，归来懒傍妆台。 "},
{"title": "六幺令·倒冠一笑", "author": "辛弃疾", "dynasty": "宋代", "content": "倒冠一笑，华发玉簪折。阳关自来凄断，却怪歌声滑。放浪儿童归舍，莫恼比邻鸭。水连山接。看君归兴，如醉中醒、梦中觉。 江上吴侬问我，一一烦君说。坐客尊酒频空，剩欠真珠压。手把鱼竿未稳，长向沧浪学。问愁谁怯。可堪杨柳，先作东风满城雪。 "},
{"title": "减字木兰花·天涯旧恨", "author": "秦观", "dynasty": "宋代", "content": "天涯旧恨，独自凄凉人不问。欲见回肠，断尽金炉小篆香。黛蛾长敛，任是春风吹不展。困倚危楼，过尽飞鸿字字愁。 "},
{"title": "红梅三首", "author": "苏轼", "dynasty": "宋代", "content": "怕愁贪睡独开迟，自恐冰容不入时。故作小红桃杏色，尚余孤瘦雪霜姿。寒心未肯随春态，酒晕无端上玉肌。诗老不知梅格在，更看绿叶与青枝。\r\n雪里开花却是迟，何如独占上春时。也知造物含深意，故与施朱发妙姿。细雨裛残千颗泪，轻寒瘦损一分肌。不应便杂夭桃杏，半点微酸已著枝。\r\n幽人自恨探春迟，不见檀心未吐时。丹鼎夺胎那是宝，玉人頩颊更多姿。抱丛暗蕊初含子，落盏穠香已透肌。乞与徐熙新画样，竹间璀璨出斜枝。"},
{"title": "菩萨蛮·七夕", "author": "陈师道", "dynasty": "宋代", "content": "东飞乌鹊西飞燕，盈盈一水经年见。急雨洗香车，天回河汉斜。离愁千载上，相远长相望。终不似人间，回头万里山。"},
{"title": "生查子·远山眉黛横", "author": "张孝祥", "dynasty": "宋代", "content": "远山眉黛横，媚柳开青眼。楼阁断霞明，帘幕春寒浅。 杯延玉漏迟，烛怕金刀剪。明月忽飞来，花影和帘卷。 "},
{"title": "观潮", "author": "苏轼", "dynasty": "宋代", "content": "庐山烟雨浙江潮，未至千般恨不消。到得还来别无事，庐山烟雨浙江潮。 "},
{"title": "点绛唇·梅", "author": "朱翌", "dynasty": "宋代", "content": "流水泠泠，断桥横路梅枝亚。雪花飞下，浑似江枝画。白璧青钱，欲买春无价。归来也，风吹平野，一点香随马。 "},
{"title": "叠题乌江亭", "author": "王安石", "dynasty": "宋代", "content": "百战疲劳壮士哀，中原一败势难回。江东子弟今虽在，肯与君王卷土来？ "},
{"title": "颂古五十五首·其一", "author": "释绍昙", "dynasty": "宋代", "content": "春有百花秋有月，夏有凉风冬有雪。莫将闲事挂心头，便是人间好时节。"},
{"title": "踏莎行·绿树归莺", "author": "晏殊", "dynasty": "宋代", "content": "绿树归莺，雕梁别燕。春光一去如流电。当歌对酒莫沉吟，人生有限情无限。 弱袂萦春，修蛾写怨。秦筝宝柱频移雁。尊中绿醑意中人，花朝月夜长相见。 "},
{"title": "浣溪沙·霜日明霄水蘸空", "author": "张孝祥", "dynasty": "宋代", "content": "霜日明霄水蘸空。鸣鞘声里绣旗红。淡烟衰草有无中。 万里中原烽火北，一尊浊酒戍楼东。酒阑挥泪向悲风。 "},
{"title": "一剪梅·中秋无月", "author": "辛弃疾", "dynasty": "宋代", "content": "忆对中秋丹桂丛，花也杯中，月也杯中。今宵楼上一尊同，云湿纱窗，雨湿纱窗。(月也杯中 一作：月在杯中)浑欲乘风问化工，路也难通，信也难通。满堂唯有烛花红，歌且从容，杯且从容。 "},
{"title": "少年游·并刀如水", "author": "周邦彦", "dynasty": "宋代", "content": "并刀如水，吴盐胜雪，纤手破新橙。锦幄初温，兽烟不断，相对坐调笙。 低声问：向谁行宿？城上已三更。马滑霜浓，不如休去，直是少人行！"},
{"title": "满江红·送李御带珙", "author": "吴潜", "dynasty": "宋代", "content": "红玉阶前，问何事、翩然引去。湖海上、一汀鸥鹭，半帆烟雨。报国无门空自怨，济时有策从谁吐。过垂虹亭下系扁舟，鲈堪煮。 拚一醉，留君住。歌一曲，送君路。遍江南江北，欲归何处。世事悠悠浑未了，年光冉冉今如许。试举头、一笑问青天，天无语。 "},
{"title": "如梦令·池上春归何处", "author": "秦观", "dynasty": "宋代", "content": "池上春归何处？满目落花飞絮。孤馆悄无人，梦断月堤归路。无绪，无绪。帘外五更风雨。 "},
{"title": "减字木兰花·莺初解语", "author": "苏轼", "dynasty": "宋代", "content": "莺初解语，最是一年春好处。微雨如酥，草色遥看近却无。休辞醉倒，花不看开人易老。莫待春回，颠倒红英间绿苔。 "},
{"title": "南乡子·新月又如眉", "author": "晏几道", "dynasty": "宋代", "content": "新月又如眉。长笛谁教月下吹。楼倚暮云初见雁，南飞。漫道行人雁后归。意欲梦佳期。梦里关山路不知。却待短书来破恨，应迟。还是凉生玉枕时。"},
{"title": "初夏即事", "author": "王安石", "dynasty": "宋代", "content": "石梁茅屋有弯碕，流水溅溅度两陂。(度两陂 一作：度西陂)晴日暖风生麦气，绿阴幽草胜花时。 "},
{"title": "和答元明黔南赠别", "author": "黄庭坚", "dynasty": "宋代", "content": "万里相看忘逆旅，三声清泪落离觞。朝云往日攀天梦，夜雨何时对榻凉。急雪脊令相并影，惊风鸿雁不成行。归舟天际常回首，从此频书慰断肠。 "},
{"title": "诉衷情·一波才动万波随", "author": "黄庭坚", "dynasty": "宋代", "content": "戎州登临胜景，未尝不歌渔父家风，以谢江山。歌生请问：先生家风如何？为拟金华道人作此章。\r\n一波才动万波随，蓑笠一钩丝。金鳞正深处，千尺也须垂。吞又吐，信还疑，上钩迟。水寒江静，满目青山，载月明归。"},
{"title": "游石门", "author": "安丙", "dynasty": "宋代", "content": "凌晨走马过花村，先玩玉盆次石门。细想张良烧断处，岩间伫立欲销魂。"},
{"title": "千秋岁·次韵少游", "author": "苏轼", "dynasty": "宋代", "content": "岛边天外，未老身先退。 珠泪溅， 丹衷碎。 摇苍玉佩、色重黄金带。一万里，斜阳正与长安对。道远谁云会，罪大天能盖。君命重，臣节在。新恩犹可觊，旧学终难改。吾已矣，乘桴且恁浮于海。 "},
{"title": "满庭芳·三十三年", "author": "苏轼", "dynasty": "宋代", "content": "有王长官者，弃官黄州三十三年，黄人谓之王先生。因送陈慥来过余，因为赋此。三十三年，今谁存者？算只君与长江。凛然苍桧，霜干苦难双。闻道司州古县，云溪上、竹坞松窗。江南岸，不因送子，宁肯过吾邦？摐摐，疏雨过，风林舞破，烟盖云幢。愿持此邀君，一饮空缸。居士先生老矣，真梦里、相对残釭。歌声断，行人未起，船鼓已逢逢。 "},
{"title": "饮湖上初晴后雨二首·其一", "author": "苏轼", "dynasty": "宋代", "content": "朝曦迎客艳重冈，晚雨留人入醉乡。此意自佳君不会，一杯当属水仙王。 "},
{"title": "永遇乐·彭城夜宿燕子楼", "author": "苏轼", "dynasty": "宋代", "content": "彭城夜宿燕子楼，梦盼盼，因作此词。\r\n明月如霜，好风如水，清景无限。曲港跳鱼，圆荷泻露，寂寞无人见。紞如三鼓，铿然一叶，黯黯梦云惊断。夜茫茫，重寻无处，觉来小园行遍。 天涯倦客，山中归路，望断故园心眼。燕子楼空，佳人何在，空锁楼中燕。古今如梦，何曾梦觉，但有旧欢新怨。异时对，黄楼夜景，为余浩叹。 "},
{"title": "生查子·重叶梅", "author": "辛弃疾", "dynasty": "宋代", "content": "百花头上开，冰雪寒中见。霜月定相知，先识春风面。 主人情意深，不管江妃怨。折我最繁枝，还许冰壶荐。 "},
{"title": "白石郎曲", "author": "郭茂倩", "dynasty": "宋代", "content": "白石郎，临江居。前导江伯后从鱼。积石如玉，列松如翠。郎艳独绝，世无其二。"},
{"title": "清平乐·春晚", "author": "王安国", "dynasty": "宋代", "content": "留春不住，费尽莺儿语。满地残红宫锦污，昨夜满园风雨。小怜初上琵琶，晓来思绕天涯。不肯画堂朱户，春风自在杨花。 "},
{"title": "沁园春·灵山齐庵赋时筑偃湖未成", "author": "辛弃疾", "dynasty": "宋代", "content": "叠嶂西驰，万马回旋，众山欲东。正惊湍直下，跳珠倒溅；小桥横截，缺月初弓。老合投闲，天教多事，检校长身十万松。吾庐小，在龙蛇影外，风雨声中。争先见面重重，看爽气朝来三数峰。似谢家子弟，衣冠磊落；相如庭户，车骑雍容。我觉其间，雄深雅健，如对文章太史公。新堤路，问偃湖何日，烟水蒙蒙？ "},
{"title": "鹧鸪天·林断山明竹隐墙", "author": "苏轼", "dynasty": "宋代", "content": "林断山明竹隐墙。乱蝉衰草小池塘。翻空白鸟时时见，照水红蕖细细香。村舍外，古城旁。杖藜徐步转斜阳。殷勤昨夜三更雨，又得浮生一日凉。 "},
{"title": "乌夜啼·纨扇婵娟素月", "author": "陆游", "dynasty": "宋代", "content": "纨扇婵娟素月，纱巾缥缈轻烟。高槐叶长阴初合，清润雨馀天。弄笔斜行小草，钩帘浅醉闲眠。更无一点尘埃到，枕上听新蝉。"},
{"title": "卜算子·感旧", "author": "苏轼", "dynasty": "宋代", "content": "蜀客到江南，长忆吴山好。吴蜀风流自古同，归去应须早。还与去年人，共藉西湖草。莫惜尊前仔细看，应是容颜老。 "},
{"title": "长相思·云千重", "author": "陆游", "dynasty": "宋代", "content": "云千重，水千重，身在千重云水中。月明收钓筒。头未童，耳未聋，得酒犹能双脸红。一尊谁与同。 "},
{"title": "点绛唇·桃源", "author": "秦观", "dynasty": "宋代", "content": "醉漾轻舟，信流引到花深处。尘缘相误，无计花间住。 烟水茫茫，千里斜阳暮。山无数，乱红如雨。不记来时路。 "},
{"title": "清平乐·博山道中即事", "author": "辛弃疾", "dynasty": "宋代", "content": "柳边飞鞚，露湿征衣重。宿鹭窥沙孤影动，应有鱼虾入梦。一川明月疏星，浣纱人影娉婷。笑背行人归去，门前稚子啼声。"},
{"title": "南歌子·新开池戏作", "author": "辛弃疾", "dynasty": "宋代", "content": "散发披襟处，浮瓜沉李杯。涓涓流水细侵阶。凿个池儿，唤个月儿来。画栋频摇动，红蕖尽倒开。斗匀红粉照香腮。有个人人，把做镜儿猜。 "},
{"title": "送王生及第归潮阳", "author": "陈尧佐", "dynasty": "宋代", "content": "休嗟城邑住天荒，已是仙枝耀故乡。从此方舆载人物，海滨邹鲁是潮阳。"},
{"title": "送春", "author": "苏轼", "dynasty": "宋代", "content": "梦里青春可得追？欲将诗句绊余晖。酒阑病客诗思睡，蜜熟黄蜂亦懒飞。芍药樱桃俱扫地，鬓丝禅榻两忘机。凭君借取法界观，一洗人间万事非。 "},
{"title": "一枝春·竹爆惊春", "author": "杨缵", "dynasty": "宋代", "content": "竹爆惊春，竞喧填、夜起千门箫鼓。流苏帐暖，翠鼎缓腾香雾。停杯未举。奈刚要、送年新句。应自有、歌字清圆，未夸上林莺语。从他岁穷日暮。纵闲愁、怎减刘郎风度。屠苏办了，迤逦柳欺梅妒。宫壶未晓，早骄马、绣车盈路。还又把、月夜花朝，自今细数。"},
{"title": "侧犯（大石）", "author": "周邦彦", "dynasty": "宋代", "content": "暮霞霁雨，小莲出水红妆靓。风定。看步袜江妃妆明镜。飞萤度暗草，秉烛游花径。人静。携艳质、追凉就槐影。 金环皓腕，雪藕清泉莹。谁念省。满身香、犹是旧荀令。见说胡姬，酒垆寂静。烟锁漠漠，藻池苔井。 "},
{"title": "日喻", "author": "苏轼", "dynasty": "宋代", "content": "　　生而眇者不识日，问之有目者。或告之曰：“日之状如铜盘。”扣槃而得其声，他日闻钟，以为日也。或告之曰：“日之光如烛。”扪烛而得其形，他日揣樾，以为日也。日之与钟、龠亦远矣，而眇者不知其异，以其未尝见而求之人也。\r\n　　道之难见也甚于日，而人之未达也，无以异于眇。达者告之，虽有巧譬善导，亦无以过于槃与烛也。自盘而之钟，自烛而之龠，转而相之，岂有既乎？故世之言道者，或即其所见而名之，或莫之见而意之，皆求道之过也。\r\n　　然则道卒不可求欤？苏子曰：“道可致而不可求。”何谓致？孙武曰：“善战者致人，不致于人。”子夏曰：“百工居肆，以成其事，君子学以致其道。”莫之求而自至，斯以为致也欤？\r\n　　南方多没人，日与水居也，七岁而能涉，十岁而能浮，十五而能浮没矣。夫没者岂苟然哉？必将有得于水之道者。日与水居，则十五而得其道；生不识水，则虽壮，见舟而畏之。故北方之勇者，问于没人，而求其所以浮没矣，以其言试之河，未有不溺者也。故凡不学而务求道，皆北方之学没者也。\r\n　　昔者以声律取士，士杂学而不志于道；今者以经术取士，士求道而不务学。渤海吴君彦律，有志于学者也，方求举于礼部，作《日喻》以告之。"},
{"title": "春日郊外", "author": "唐庚", "dynasty": "宋代", "content": "城中未省有春光，城外榆槐已半黄。山好更宜馀积雪，水生看欲倒垂杨。莺边日暖如人语，草际风来作药香。疑此江头有佳句，为君寻取却茫茫。"},
{"title": "忆王孙·番阳彭氏小楼作", "author": "姜夔", "dynasty": "宋代", "content": "冷红叶叶下塘秋，长与行云共一舟。零落江南不自由。两绸缪，料得吟鸾夜夜愁。"},
{"title": "巫山一段云·阆苑年华永", "author": "柳永", "dynasty": "宋代", "content": "阆苑年华永，嬉游别是情。人间三度见河清。一番碧桃成。金母忍将轻摘。留宴鳌峰真客。红狵闲卧吠斜阳。方朔敢偷尝。 "},
{"title": "富人之子", "author": "苏轼", "dynasty": "宋代", "content": "齐有富人，家累千金。其二子甚愚，其父又不教之。一日，艾子谓其父曰：“君之子虽美，而不通世务，他日曷能克其家?”父怒曰：“吾之子敏而且恃多能，岂有不通世务者耶?”艾子曰：“不须试之他，但问君之子，所食者米，从何来？若知之，吾当妄言之罪。”父遂呼其子问之。其子嘻然笑曰：“吾岂不知此也？每以布囊取来。”其父愀然改容曰：“子之愚甚也!彼米不是田中来?”艾子曰：“非其父不生其子。” "},
{"title": "采桑子·清明上巳西湖好", "author": "欧阳修", "dynasty": "宋代", "content": "清明上巳西湖好，满目繁华。争道谁家。绿柳朱轮走钿车。 游人日暮相将去，醒醉喧哗。路转堤斜。直到城头总是花。 "},
{"title": "忆昔", "author": "陆游", "dynasty": "宋代", "content": "忆昔轻装万里行，水邮山驿不论程。屡经汉帝烧余栈，曾宿唐家雪外城。壮志可怜成昨梦，残年惟有事春耕。西窗忽听空阶雨，独对青灯意未平。 "},
{"title": "浣溪沙·小院闲窗春色深", "author": "李清照", "dynasty": "宋代", "content": "小院闲窗春已深，重帘未卷影沉沉。倚楼无语理瑶琴。(春已深 一作：春色深)远岫出云催薄暮，细风吹雨弄轻阴。梨花欲谢恐难禁。 "},
{"title": "浣溪沙·偕叔高子似宿山寺戏作", "author": "辛弃疾", "dynasty": "宋代", "content": "花向今朝粉面匀。柳因何事翠眉颦。东风吹雨细於尘。 自笑好山如好色，只今怀树更怀人。闲愁闲恨一番新。 "},
{"title": "阮郎归·月高楼外柳花明", "author": "翁孟寅", "dynasty": "宋代", "content": "月高楼外柳花明，单衣怯露零。小桥灯影落残星，寒烟蘸水萍。歌袖窄，舞环轻，梨花梦满城。落红啼鸟两无情，春愁添晓酲。"},
{"title": "元夕八首", "author": "陈世崇", "dynasty": "宋代", "content": "麝圆䭔拍澄沙团，餶饳糖霜乳橘盘。蕉叶柿花宜利少，叫声浑杂市声欢。 "},
{"title": "书摩崖碑后", "author": "黄庭坚", "dynasty": "宋代", "content": "春风吹船著浯溪，扶藜上读《中兴碑》。平生半世看墨本，摩挲石刻鬓成丝。明皇不作苞桑计，颠倒四海由禄儿。九庙不守乘舆西，万官已作鸟择栖。抚军监国太子事，何乃趣取大物为？事有至难天幸耳，上皇蹰蹐还京师。内间张后色可否？外间李父颐指挥。南内凄凉几苟活，高将军去事尤危。臣结春秋二三策，臣甫杜鹃再拜诗。安知忠臣痛至骨，世上但赏琼琚词。同来野僧六七辈，亦有文士相追随。断崖苍藓对立久，冻雨为洗前朝悲。 "},
{"title": "夜泊牛口", "author": "苏轼", "dynasty": "宋代", "content": "日落红雾生，系舟宿牛口。居民偶相聚，三四依古柳。负薪出深谷，见客喜且售。煮蔬为夜餐，安识肉与酒。朔风吹茅屋，破壁见星斗。儿女自咿嚘，亦足乐且久。人生本无事，苦为世味诱。富贵耀吾前，贫贱独难守。谁知深山子，甘与麋鹿友。置身落蛮荒，生意不自陋。今予独何者，汲汲强奔走。 "},
{"title": "虞美人·小梅枝上东君信", "author": "晏几道", "dynasty": "宋代", "content": "小梅枝上东君信。雪后花期近。南枝开尽北枝开。长被陇头游子、寄春来。年年衣袖年年泪。总为今朝意。问谁同是忆花人。赚得小鸿眉黛、也低颦。"},
{"title": "石刻诗", "author": "陈抟", "dynasty": "宋代", "content": "我谓浮荣真是幻，醉来舍辔谒高公。因聆玄论冥冥理，转觉尘寰一梦中。 "},
{"title": "清平乐·春晚", "author": "王安国", "dynasty": "宋代", "content": "留春不住，费尽莺儿语。满地残红宫锦污，昨夜南园风雨。小怜初上琵琶，晓来思绕天涯。不肯画堂朱户，春风自在杨花。 "},
{"title": "丑奴儿·近来愁似天来大", "author": "辛弃疾", "dynasty": "宋代", "content": "近相愁似天相大，谁解相怜。谁解相怜。又把愁相做个天。都将今古无穷事，放在愁边。放在愁边。却自移家向酒泉。 "},
{"title": "宴西楼", "author": "陆游", "dynasty": "宋代", "content": "西楼遗迹尚豪雄，锦绣笙萧在半空。万里因循成久客，一年容易又秋风。烛光低映珠鞴丽，酒晕徐添玉颊红。归路迎凉更堪爱，摩诃池上月方中。 "},
{"title": "归隐", "author": "陈抟", "dynasty": "宋代", "content": "十年踪迹走红尘，回首青山入梦频。紫绶纵荣怎及睡，朱门虽富不如贫。愁闻剑戟扶危主，闷听笙歌聒醉人。携取琴书归旧隐，野花鸣鸟一般春。 "},
{"title": "红梅三首·其一", "author": "苏轼", "dynasty": "宋代", "content": "怕愁贪睡独开迟，自恐冰容不入时。故作小红桃杏色，尚余孤瘦雪霜姿。寒心未肯随春态，酒晕无端上玉肌。诗老不知梅格在，更看绿叶与青枝。 "},
{"title": "六州歌头·长淮望断", "author": "张孝祥", "dynasty": "宋代", "content": "长淮望断，关塞莽然平。征尘暗，霜风劲，悄边声。黯销凝。追想当年事，殆天数，非人力，洙泗上，弦歌地，亦膻腥。隔水毡乡，落日牛羊下，区脱纵横。看名王宵猎，骑火一川明。笳鼓悲鸣。遣人惊。 念腰间箭，匣中剑，空埃蠹，竟何成。时易失，心徒壮，岁将零。渺神京。干羽方怀远，静烽燧，且休兵。冠盖使，纷驰骛，若为情。闻道中原遗老，常南望、翠葆霓旌。使行人到此，忠愤气填膺。有泪如倾。 "},
{"title": "襄邑道中", "author": "陈与义", "dynasty": "宋代", "content": "飞花两岸照船红，百里榆堤半日风。卧看满天云不动，不知云与我俱东。"},
{"title": "游虎丘寺", "author": "王禹偁", "dynasty": "宋代", "content": "藓墙围着碧孱颜，曾是当年海涌山。尽抱好峰当院里，不教幽景落人间。剑池草色经冬在，石座苔花自古斑。珍重晋朝吾祖宅，一回来此便忘还。 "},
{"title": "兰陵王·赋一丘一壑", "author": "辛弃疾", "dynasty": "宋代", "content": "一丘壑。老子风流占却。茅檐上、松月桂云，脉脉石泉逗山脚。寻思前事错。恼杀晨猿夜鹤。终须是、邓禹辈人，锦绣麻霞坐黄阁。长歌自深酌。看天阔鸢飞，渊静鱼跃。西风黄菊芗喷薄。怅日暮云合，佳人何处，纫兰结佩带杜若。入江海曾约。遇合。事难托。莫击磬门前，荷蒉人过，仰天大笑冠簪落。待说与穷达，不须疑著。古来贤者，进亦乐，退亦乐。 "},
{"title": "少年游·栏干十二独凭春", "author": "欧阳修", "dynasty": "宋代", "content": "栏干十二独凭春，晴碧远连云。千里万里，二月三月，行色苦愁人。谢家池上，江淹浦畔，吟魄与离魂。那堪疏雨滴黄昏。更特地、忆王孙。 "},
{"title": "鹧鸪天·守得莲开结伴游", "author": "晏几道", "dynasty": "宋代", "content": "守得莲开结伴游，约开萍叶上兰舟。来时浦口云随棹，采罢江边月满楼。花不语，水空流，年年拚得为花愁。明朝万一西风动，争向朱颜不耐秋。 "},
{"title": "钓台 / 夜发严滩", "author": "李清照", "dynasty": "宋代", "content": "巨舰只缘因利往，扁舟亦是为名来。往来有愧先生德，特地通宵过钓台。 "},
{"title": "雪后到乾明寺遂宿", "author": "苏轼", "dynasty": "宋代", "content": "门外山光马亦惊，阶前屐齿我先行。风花误入长春苑，云月长临不夜城。未许牛羊伤至洁，且看鸦鹊弄新晴。更须携被留僧榻，待听催檐泻竹声。 "},
{"title": "游虎丘寺", "author": "王禹偁", "dynasty": "宋代", "content": "藓墙围着碧孱颜，曾是当年海涌山。尽抱好峰藏院里，不教幽景落人间。剑池草色经冬在，石座苔花自古斑。珍重晋朝吾祖宅，一回来此便忘还。 "},
{"title": "立秋", "author": "刘翰", "dynasty": "宋代", "content": "乳鸦啼散玉屏空，一枕新凉一扇风。睡起秋声无觅处，满阶梧桐月明中。 "},
{"title": "过上湖岭望招贤江南北山", "author": "杨万里", "dynasty": "宋代", "content": "岭下看山似伏涛，见人上岭旋争豪。一登一陟一回顾，我脚高时他更高。 "},
{"title": "临江仙·忆昔西池池上饮", "author": "晁冲之", "dynasty": "宋代", "content": "忆昔西池池上饮，年年多少欢娱。别来不寄一行书。寻常相见了，犹道不如初。 安稳锦衾今夜梦，月明好渡江湖。相思休问定何如。情知春去后，管得落花无。 "},
{"title": "惜红衣·簟枕邀凉", "author": "姜夔", "dynasty": "宋代", "content": "簟枕邀凉，琴书换日，睡余无力。细洒冰泉，并刀破甘碧。墙头唤酒，谁问讯、城南诗客。岑寂，高柳晚蝉，说西风消息。虹梁水陌，鱼浪吹香，红衣半狼藉。维舟试望，故国渺天北。可惜柳边沙外，不共美人游历。问甚时同赋，三十六陂秋色？ "},
{"title": "跋子瞻和陶诗", "author": "黄庭坚", "dynasty": "宋代", "content": "子瞻谪岭南，时宰欲杀之。饱吃惠州饭，细和渊明诗。彭泽千载人，东坡百世士。出处虽不同，风味乃相似。 "},
{"title": "送曾子固倅越得燕字", "author": "苏轼", "dynasty": "宋代", "content": "醉翁门下士，杂遝难为贤。曾子独超轶，孤芳陋群妍。昔従南方来，与翁两联翩。翁今自憔悴，子去亦宜然。贾谊穷适楚，乐生老思燕。那因江鲙美，遽厌天庖膻。但苦世论隘，聒耳如蜩蝉。安得万顷池，养此横海鳣。 "},
{"title": "括贺新凉", "author": "林正大", "dynasty": "宋代", "content": "生长湖山曲。羡吴儿、呼吸湖光，饱餐山渌。世外不须论隐逸，谁似先生冰玉。自骨冷、神清无俗。我不识君曾梦见，炯双瞳、碧色光相烛。遗妙语，看不足。 生平高节难为绩。到如今、凛凛风生，言犹可录。不作相如封禅藁，身后谁荣谁辱。争肯效、白头吟曲。好与水仙为伴侣，傍西湖、湖畔脩脩竹。时一酹，荐秋菊。 范文正岳阳楼记：庆历四年春，滕子京谪守巴陵。越明年，政通人和，百废具兴。乃重修岳阳楼，增其旧制，刻唐贤今人诗赋于其上，属余作文记之。予观夫巴陵状，在洞庭一湖。衔远山，吞长江，浩浩荡荡，横无际涯，朝晖夕阴，气象万千，此则岳阳楼之大观也，前人之述备矣，然则北通巫峡，南极潇湘，迁客骚人，多会于此，览物之情，得无异乎！若夫霪雨霏霏，连日不开，阴风怒号，浊浪排空，日星隐耀，山岳潜形，商旅不行，樯倾楫摧，薄暮冥冥，虎啸猿啼。登斯楼也，则有去国怀乡，忧谗畏讥，满目萧然，感极而悲者矣。至若春和景明，波澜不惊，上下天光，一碧万顷，沙鸥翔集，锦鳞游泳，岸芷汀兰，郁郁青青；而或长烟一空，皓月千里，浮光耀金，静影沉璧，渔歌互答，此乐何极。登斯楼也，则有心旷神怡，宠辱皆忘，把酒临风，其喜洋洋者矣。嗟夫！予尝求古仁人之心，或异二者之为。何哉？不以物喜，不以已悲。居庙堂之高，则忧其民；处江湖之远，则忧其君。是进亦忧，退亦忧。然则何时而乐耶？其必曰：先天下之忧而忧，后天下之乐而乐欤！噫，微斯人，吾谁与归！时六年九月十五日记。 "},
{"title": "浣溪沙·春情", "author": "苏轼", "dynasty": "宋代", "content": "道字娇讹语未成。未应春阁梦多情。朝来何事绿鬟倾。 彩索身轻长趁燕，红窗睡重不闻莺。困人天气近清明。 "},
{"title": "减字木兰花·刘郎已老", "author": "朱敦儒", "dynasty": "宋代", "content": "刘郎已老。不管桃花依旧笑。要听琵琶。重院莺旧觅谢家。 曲终人醉。多似浔阳江上泪。万里东风。国破山河落照红。 "}
]
