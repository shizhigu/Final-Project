[
{"title": "天净沙·秋思", "author": "马致远", "dynasty": "元代", "content": "枯藤老树昏鸦，小桥流水人家，古道西风瘦马。夕阳西下，断肠人在天涯。 "},
{"title": "天净沙·秋", "author": "白朴", "dynasty": "元代", "content": "孤村落日残霞，轻烟老树寒鸦，一点飞鸿影下。青山绿水，白草红叶黄花。 "},
{"title": "墨梅", "author": "王冕", "dynasty": "元代", "content": "我家洗砚池头树，朵朵花开淡墨痕。(我家 一作：吾家；朵朵 一作：个个)不要人夸好颜色，只留清气满乾坤。(好颜色 一作：颜色好)"},
{"title": "山坡羊·潼关怀古", "author": "张养浩", "dynasty": "元代", "content": "峰峦如聚，波涛如怒，山河表里潼关路。望西都，意踌躇。(踌躇 一作：踟蹰)伤心秦汉经行处，宫阙万间都做了土。兴，百姓苦；亡，百姓苦。"},
{"title": "天净沙·春", "author": "白朴", "dynasty": "元代", "content": "春山暖日和风，阑干楼阁帘栊，杨柳秋千院中。啼莺舞燕，小桥流水飞红。 "},
{"title": "折桂令·春情", "author": "徐再思", "dynasty": "元代", "content": "平生不会相思，才会相思，便害相思。身似浮云，心如飞絮，气若游丝。空一缕余香在此，盼千金游子何之。证候来时，正是何时？灯半昏时，月半明时。"},
{"title": "题龙阳县青草湖", "author": "唐珙", "dynasty": "元代", "content": "西风吹老洞庭波，一夜湘君白发多。醉后不知天在水，满船清梦压星河。 "},
{"title": "天净沙·夏", "author": "白朴", "dynasty": "元代", "content": "云收雨过波添，楼高水冷瓜甜，绿树阴垂画檐。纱厨藤簟，玉人罗扇轻缣。 "},
{"title": "天净沙·冬", "author": "白朴", "dynasty": "元代", "content": "一声画角谯门，半庭新月黄昏，雪里山前水滨。竹篱茅舍，淡烟衰草孤村。 "},
{"title": "山坡羊·骊山怀古", "author": "张养浩", "dynasty": "元代", "content": "骊山四顾，阿房一炬，当时奢侈今何处？只见草萧疏，水萦纡。至今遗恨迷烟树。列国周齐秦汉楚。赢，都变做了土；输，都变做了土。 "},
{"title": "已酉端午", "author": "贝琼", "dynasty": "元代", "content": "风雨端阳生晦冥，汨罗无处吊英灵。海榴花发应相笑，无酒渊明亦独醒。 "},
{"title": "白梅", "author": "王冕", "dynasty": "元代", "content": "冰雪林中著此身，不同桃李混芳尘。忽然一夜清香发，散作乾坤万里春。"},
{"title": "水仙子·夜雨", "author": "徐再思", "dynasty": "元代", "content": "一声梧叶一声秋，一点芭蕉一点愁，三更归梦三更后。落灯花，棋未收，叹新丰孤馆人留。枕上十年事，江南二老忧，都到心头。"},
{"title": "人月圆·山中书事", "author": "张可久", "dynasty": "元代", "content": "兴亡千古繁华梦，诗眼倦天涯。孔林乔木，吴宫蔓草，楚庙寒鸦。数间茅舍，藏书万卷，投老村家。山中何事？松花酿酒，春水煎茶。 "},
{"title": "寿阳曲·江天暮雪", "author": "马致远", "dynasty": "元代", "content": "天将暮，雪乱舞，半梅花半飘柳絮。江上晚来堪画处，钓鱼人一蓑归去。 "},
{"title": "天净沙·即事", "author": "乔吉", "dynasty": "元代", "content": "莺莺燕燕春春，花花柳柳真真。事事风风韵韵。娇娇嫩嫩，停停当当人人。"},
{"title": "天净沙·秋", "author": "朱庭玉", "dynasty": "元代", "content": "庭前落尽梧桐，水边开彻芙蓉。解与诗人意同。辞柯霜叶，飞来就我题红。 "},
{"title": "卖花声·怀古", "author": "张可久", "dynasty": "元代", "content": "阿房舞殿翻罗袖，金谷名园起玉楼，隋堤古柳缆龙舟。不堪回首，东风还又，野花开暮春时候。美人自刎乌江岸，战火曾烧赤壁山，将军空老玉门关。伤心秦汉，生民涂炭，读书人一声长叹。 "},
{"title": "得胜乐·夏", "author": "白朴", "dynasty": "元代", "content": "酷暑天，葵榴发，喷鼻香十里荷花。兰舟斜缆垂扬下，只宜辅枕簟向凉亭披襟散发。 "},
{"title": "绝句", "author": "王庭筠", "dynasty": "元代", "content": "竹影和诗瘦，梅花入梦香。可怜今夜月，不肯下西厢。 "},
{"title": "清江引·秋怀", "author": "张可久", "dynasty": "元代", "content": "西风信来家万里，问我归期未？雁啼红叶天，人醉黄花地，芭蕉雨声秋梦里。"},
{"title": "山坡羊·晨鸡初叫", "author": "陈草庵", "dynasty": "元代", "content": "晨鸡初叫，昏鸦争噪。那个不去红尘闹？路遥遥，水迢迢，功名尽在长安道。今日少年明日老。山，依旧好；人，憔悴了。 "},
{"title": "寿阳曲·远浦帆归", "author": "马致远", "dynasty": "元代", "content": "夕阳下，酒旆闲，两三航未曾着岸。落花水香茅舍晚，断桥头卖鱼人散。 "},
{"title": "水仙子·咏江南", "author": "张养浩", "dynasty": "元代", "content": "一江烟水照晴岚，两岸人家接画檐，芰荷丛一段秋光淡。看沙鸥舞再三，卷香风十里珠帘。画船儿天边至，酒旗儿风外飐。爱杀江南！ "},
{"title": "山坡羊·道情", "author": "宋方壶", "dynasty": "元代", "content": "青山相待，白云相爱，梦不到紫罗袍共黄金带。一茅斋，野花开。管甚谁家兴废谁成败，陋巷箪瓢亦乐哉。贫，气不改；达，志不改。 "},
{"title": "普天乐·咏世", "author": "张鸣善", "dynasty": "元代", "content": "洛阳花，梁园月，好花须买，皓月须赊。花倚栏干看烂熳开，月曾把酒问团圆夜。月有盈亏花有开谢，想人生最苦离别。花谢了三春近也，月缺了中秋到也，人去了何日来也？ "},
{"title": "四块玉·闲适", "author": "关汉卿", "dynasty": "元代", "content": "适意行，安心坐，渴时饮，饥时餐，醉时歌，困来时就向莎茵卧。日月长，天地阔，闲快活！\r\n旧酒投，新醅泼，老瓦盆边笑呵呵，共山僧野叟闲吟和。他出一对鸡，我出一个鹅，闲快活！\r\n意马收，心猿锁，跳出红尘恶风波，槐阴午梦谁惊破？离了利名场，钻入安乐窝，闲快活！\r\n南亩耕，东山卧，世态人情经历多，闲将往事思量过。贤的是他，愚的是我，争甚么？"},
{"title": "一枝花·不伏老", "author": "关汉卿", "dynasty": "元代", "content": "　　〔一枝花〕\r\n　　攀出墙朵朵花，折临路枝枝柳。花攀红蕊嫩，柳折翠条柔，浪子风流。凭着我折柳攀花手，直煞得花残柳败休。半生来折柳攀花，一世里眠花卧柳。\r\n　　〔梁州〕\r\n　　我是个普天下郎君领袖，盖世界浪子班头。愿朱颜不改常依旧，花中消遣，酒内忘忧。分茶攧竹，打马藏阄；通五音六律滑熟，甚闲愁到我心头？伴的是银筝女银台前理银筝笑倚银屏，伴的是玉天仙携玉手并玉肩同登玉楼，伴的是金钗客歌金缕捧金樽满泛金瓯。你道我老也，暂休。占排场风月功名首，更玲珑又剔透。我是个锦阵花营都帅头，曾玩府游州。\r\n　　〔隔尾〕\r\n　　子弟每是个茅草冈、沙土窝初生的兔羔儿乍向围场上走，我是个经笼罩、受索网苍翎毛老野鸡蹅踏的阵马儿熟。经了些窝弓冷箭鑞枪头，不曾落人后。恰不道“人到中年万事休”，我怎肯虚度了春秋。\r\n　　〔尾〕\r\n　　我是个蒸不烂、煮不熟、捶不匾、炒不爆、响珰珰一粒铜豌豆，恁子弟每谁教你钻入他锄不断、斫不下、解不开、顿不脱、慢腾腾千层锦套头？我玩的是梁园月，饮的是东京酒，赏的是洛阳花，攀的是章台柳。我也会围棋、会蹴踘、会打围、会插科、会歌舞、会吹弹、会咽作、会吟诗、会双陆。你便是落了我牙、歪了我嘴、瘸了我腿、折了我手，天赐与我这几般儿歹症候，尚兀自不肯休！则除是阎王亲自唤，神鬼自来勾。三魂归地府，七魄丧冥幽。天哪！那其间才不向烟花路儿上走！"},
{"title": "长亭送别", "author": "王实甫", "dynasty": "元代", "content": "　　（夫人、长老上云）今日送张生赴京，十里长亭，安排下筵席；我和长老先行，不见张生、小姐来到。（旦、末 、红同上）（旦云）今日送张生上朝取应，早是离人伤感，况值那暮秋天气，好烦恼人也呵！“悲欢聚散一杯酒，南北东西万里程。”\r\n　　[正宫][端正好]碧云天，黄花地，西风紧，北雁南飞。晓来谁染霜林醉？总是离人泪。\r\n　　[滚绣球]恨相见得迟，怨归去得疾。柳丝长玉骢难系，恨不倩疏林挂住斜晖。马儿迍迍的行，车儿快快的随，却告了相思回避，破题儿又早别离。听得道一声“去也”，松了金钏；遥望见十里长亭，减了玉肌：此恨谁知？\r\n　　（红云）姐姐今日怎么不打扮？（旦云）你那知我的心里呵！\r\n　　[叨叨令]见安排着车儿、马儿，不由人熬熬煎煎的气；有甚么心情花儿、靥儿，打扮得娇娇滴滴的媚；准备着被儿、枕儿，只索昏昏沉沉的睡；从今后衫儿、袖儿，都揾做重重叠叠的泪。兀的不闷杀人也么哥?兀的不闷杀人也么哥？久已后书儿、信儿，索与我凄凄惶惶的寄。\r\n　　（做到）（见夫人科）（夫人云）张生和长老坐，小姐这壁坐，红娘将酒来。张生，你向前来，是自家亲眷，不要回避。俺今日将莺莺与你，到京师休辱末了俺孩儿，挣揣一个状元回来者。（末云）小生托夫人余荫，凭着胸中之才，视官如拾芥耳。（洁云）夫人主见不差，张生不是落后的人。（把酒了，坐）（旦长吁科）\r\n　　[脱布衫]下西风黄叶纷飞，染寒烟衰草萋迷。酒席上斜签着坐的，蹙愁眉死临侵地。\r\n　　[小梁州]我见他阁泪汪汪不敢垂,恐怕人知；猛然见了把头低,长吁气,推整素罗衣。\r\n　　[幺篇]虽然久后成佳配，奈时间怎不悲啼。意似痴，心如醉，昨宵今日，清减了小腰围。\r\n　　（夫人云）小姐把盏者！（红递酒，旦把盏长吁科，云）请吃酒！\r\n　　[上小楼]合欢未已，离愁相继。想着俺前暮私情，昨夜成亲，今日别离。我谂知这几日相思滋味，却原来比别离情更增十倍。\r\n　　[幺篇]年少呵轻远别，情薄呵易弃掷。全不想腿儿相挨，脸儿相偎，手儿相携。你与俺崔相国做女婿，妻荣夫贵，但得一个并头莲，煞强如状元及第。\r\n　　（夫人云）红娘把盏者！（红把酒了）（旦唱）\r\n　　[满庭芳]供食太急，须臾对面，顷刻别离。若不是酒席间子母们当回避，有心待与他举案齐眉。虽然是厮守得一时半刻，也合着俺夫妻每共桌而食。眼底空留意，寻思起就里，险化做望夫石。\r\n　　（红云）姐姐不曾吃早饭，饮一口儿汤水。（旦云）红娘，甚么汤水咽得下！\r\n　　[快活三]将来的酒共食，尝着似土和泥。假若便是土和泥，也有些土气息，泥滋味。\r\n　　[朝天子]暖溶溶玉醅，白泠泠似水，多半是相思泪。眼面前茶饭怕不待要吃，恨塞满愁肠胃。“蜗角虚名，蝇头微利”，拆鸳鸯在两下里。一个这壁，一个那壁，一递一声长吁气。\r\n　　（夫人云）辆起车儿，俺先回去，小姐随后和红娘来。（下）（末辞洁科）（洁云）此一行别无话儿，贫僧准备买登科录看，做亲的茶饭少不得贫僧的。先生在意，鞍马上保重者！“从今经忏无心礼，专听春雷第一声。”（下）（旦唱）\r\n　　[四边静]霎时间杯盘狼藉，车儿投东，马儿向西，两意徘徊，落日山横翠。知他今宵宿在那里？有梦也难寻觅。\r\n　　（旦云）张生，此一行得官不得官，疾早便回来。（末云）小生这一去白夺一个状元，正是“青霄有路终须到，金榜无名誓不归”。（旦云）君行别无所赠，口占一绝，为君送行：“弃掷今何在，当时且自亲。还将旧来意，怜取眼前人。”（末云）小姐之意差矣，张珙更敢怜谁？谨赓一绝，以剖寸心：“人生长远别，孰与最关亲？不遇知音者，谁怜长叹人？”（旦唱）\r\n　　[耍孩儿]淋漓襟袖啼红泪，比司马青衫更湿。伯劳东去燕西飞，未登程先问归期。虽然眼底人千里，且尽生前酒一杯。未饮心先醉，眼中流血，心内成灰。\r\n　　[五煞]到京师服水土，趁程途节饮食，顺时自保揣身体。荒村雨露宜眠早，野店风霜要起迟！鞍马秋风里，最难调护，最要扶持。\r\n　　[四煞]这忧愁诉与谁？相思只自知，老天不管人憔悴。泪添九曲黄河溢，恨压三峰华岳低。到晚来闷把西楼倚，见了些夕阳古道，衰柳长堤。\r\n　　[三煞]笑吟吟一处来，哭啼啼独自归。归家若到罗帏里，昨宵个绣衾香暖留春住，今夜个翠被生寒有梦知。留恋你别无意，见据鞍上马，阁不住泪眼愁眉。\r\n　　（末云）有甚言语嘱付小生咱？（旦唱）\r\n　　[二煞]你休忧文齐福不齐，我只怕你停妻再娶妻。休要一春鱼雁无消息！我这里青鸾有信频须寄，你却休“金榜无名誓不归”。此一节君须记：若见了那异乡花草，再休似此处栖迟。\r\n　　（末云）再谁似小姐？小生又生此念。（旦唱）\r\n　　[一煞]青山隔送行，疏林不做美，淡烟暮霭相遮蔽。夕阳古道无人语，禾黍秋风听马嘶。我为甚么懒上车儿内，来时甚急，去后何迟？\r\n　　（红云）夫人去好一会，姐姐，咱家去！（旦唱）\r\n　　[收尾]四围山色中，一鞭残照里。遍人间烦恼填胸臆，量这些大小车儿如何载得起？\r\n　　（旦、红下）（末云）仆童赶早行一程儿，早寻个宿处。泪随流水急，愁逐野云飞。（下）"},
{"title": "塞鸿秋·浔阳即景", "author": "周德清", "dynasty": "元代", "content": "长江万里白如练，淮山数点青如淀。江帆几片疾如箭，山泉千尺飞如电。晚云都变露，新月初学扇。塞鸿一字来如线。 "},
{"title": "塞鸿秋·春情", "author": "张可久", "dynasty": "元代", "content": "疏星淡月秋千院，愁云恨雨芙蓉面。伤情燕足留红线，恼人鸾影闲团扇。兽炉沉水烟，翠沼残花片。一行写入相思传。 "},
{"title": "青杏儿·风雨替花愁", "author": "赵秉文", "dynasty": "元代", "content": "风雨替花愁。风雨罢，花也应休。劝君莫惜花前醉，今年花谢，明年花谢，白了人头。乘兴两三瓯。拣溪山好处追游。但教有酒身无事，有花也好，无花也好，选甚春秋。"},
{"title": "我侬词", "author": "管道升", "dynasty": "元代", "content": "尔侬我侬，忒煞情多，情多处，热似火。把一块泥，捻一个尔，塑一个我，将咱两个，一齐打破，用水调和。再捻一个尔，再塑一个我。我泥中有尔，尔泥中有我。我与尔生同一个衾，死同一个椁！ "},
{"title": "殿前欢·对菊自叹", "author": "张养浩", "dynasty": "元代", "content": "可怜秋，一帘疏雨暗西楼，黄花零落重阳后，减尽风流。对黄花人自羞，花依旧，人比黄花瘦。问花不语，花替人愁。 "},
{"title": "清平乐·朱颜渐老", "author": "白朴", "dynasty": "元代", "content": "朱颜渐老，白发添多少？桃李春风浑过了，留得桃榆残照。江南地迥无尘，老夫一片闲云。恋杀青山不去，青山未必留人。"},
{"title": "四块玉·别情", "author": "关汉卿", "dynasty": "元代", "content": "自送别，心难舍，一点相思几时绝？凭阑袖拂杨花雪。溪又斜，山又遮，人去也！"},
{"title": "蟾宫曲·怀古", "author": "查德卿", "dynasty": "元代", "content": "问从来谁是英雄？一个农夫，一个渔翁。晦迹南农，栖身东海，一举成功。八阵图名成卧龙，六韬书功在飞熊。霸业成空，遗恨无穷。蜀道寒云，渭水秋风。"},
{"title": "墨萱图·其一", "author": "王冕", "dynasty": "元代", "content": "灿灿萱草花，罗生北堂下。南风吹其心，摇摇为谁吐？慈母倚门情，游子行路苦。甘旨日以疏，音问日以阻。举头望云林，愧听慧鸟语。 "},
{"title": "沉醉东风·七夕", "author": "卢挚", "dynasty": "元代", "content": "银烛冷秋光画屏，碧天晴夜静闲亭。蛛丝度绣针，龙麝焚金鼎。庆人间七夕佳令。卧看牵牛织女星，月转过梧桐树影。 "},
{"title": "折桂令·中秋", "author": "张养浩", "dynasty": "元代", "content": "一轮飞镜谁磨？照彻乾坤，印透山河。玉露泠泠，洗秋空银汉无波，比常夜清光更多，尽无碍桂影婆娑。老子高歌，为问嫦娥，良夜恹恹，不醉如何？ "},
{"title": "天净沙·宁可少活十年", "author": "严忠济", "dynasty": "元代", "content": "宁可少活十年，休得一日无权，大丈夫时乖命蹇。有朝一日天随人愿，赛田文养客三千。"},
{"title": "风入松·寄柯敬仲", "author": "虞集", "dynasty": "元代", "content": "画堂红袖倚清酣，华发不胜簪。几回晚直金銮殿，东风软、花里停骖。书诏许传宫烛，轻罗初试朝衫。御沟冰泮水挼蓝。飞燕语呢喃。重重帘幕寒犹在，凭谁寄、银字泥缄。报道先生归也，杏花春雨江南。 "},
{"title": "沉醉东风·渔夫", "author": "白朴", "dynasty": "元代", "content": "黄芦岸白蘋渡口，绿柳堤红蓼滩头。虽无刎颈交，却有忘机友，点秋江白鹭沙鸥。傲杀人间万户侯，不识字烟波钓叟。"},
{"title": "普天乐·秋怀", "author": "张可久", "dynasty": "元代", "content": "为谁忙，莫非命。西风驿马。落月书灯。青天蜀道难，红叶吴江冷。两字功名频看镜，不饶人白发星星。钓鱼子陵，思莼季鹰，笑我飘零。 "},
{"title": "蟾宫曲·叹世二首", "author": "马致远", "dynasty": "元代", "content": "咸阳百二山河，两字功名，几阵干戈。项废东吴，刘兴西蜀，梦说南柯。韩信功兀的般证果，蒯通言那里是风魔？成也萧何，败也萧何；醉了由他！\r\n东篱半世蹉跎，竹里游亭，小宇婆娑。有个池塘，醒时渔笛，醉后渔歌。严子陵他应笑我，孟光台我待学他。笑我如何？倒大江湖，也避风波。"},
{"title": "大德歌·春", "author": "关汉卿", "dynasty": "元代", "content": "子规啼，不如归，道是春归人未归。几日添憔悴，虚飘飘柳絮飞。一春鱼雁无消息，则见双燕斗衔泥。 "},
{"title": "醉太平·讥贪小利者", "author": "佚名", "dynasty": "元代", "content": "夺泥燕口，削铁针头，刮金佛面细搜求：无中觅有。鹌鹑嗉里寻豌豆，鹭鸶腿上劈精肉，蚊子腹内刳脂油。亏老先生下手！ "},
{"title": "清江引·秋居", "author": "吴西逸", "dynasty": "元代", "content": "白雁乱飞秋似雪，清露生凉夜。扫却石边云，醉踏松根月。星斗满天人睡也。 "},
{"title": "折桂令·九日", "author": "张可久", "dynasty": "元代", "content": "对青山强整乌纱。归雁横秋，倦客思家。翠袖殷勤，金杯错落，玉手琵琶。人老去西风白发，蝶愁来明日黄花。回首天涯，一抹斜阳，数点寒鸦。 "},
{"title": "杂剧·感天动地窦娥冤", "author": "关汉卿", "dynasty": "元代", "content": "楔子（卜儿蔡婆上，诗云）花有重开日，人无再少年。不须长富贵，安乐是神仙。老身蔡婆婆是也。楚州人氏，嫡亲三口儿家属。不幸夫主亡逝已过，止有一个孩儿，年长八岁。俺娘儿两个，过其日月。家中颇有些钱财。这里一个窦秀才，从去年问我借了二十两银子，如今本利该银四十两。我数次索取，那窦秀才只说贫难，没得还我。他有一个女儿，今年七岁，生得可喜，长得可爱。我有心看上他，与我家做个媳妇，就准了这四十两银子，岂不两得其便！他说今日好日辰，亲送女儿到我家来。老身且不索钱去，专在家中等候。这早晚窦秀才敢待来也。（冲末扮窦天章，引正里扮端云上，诗云）读尽缥缃万卷书，可怜贫煞马相如。汉庭一日承恩召，不说当垆说子虚。小生姓窦，名天章，祖贯长安京兆人也。幼习儒业，饱有文章。争夺时运不通，功名未遂。不幸挥家亡化已过，撇下这个女孩儿，小字端云。从三岁上亡了他母亲，如今孩儿七岁了也。小生一贫如洗，流落在这楚州居住。此间一个蔡婆婆，他家广有钱物；小生因无盘缠，曾借了他二十两银子，到今本利该对还他四十两。他数次问小生索取。教我把甚么还他？谁想禁婆婆常常着人来说，要小生女孩儿做他儿媳妇。况如今春榜动，选场开，正特上朝取应，又苦盘缠缺少。小生出于无奈，只得将女孩儿端云送与蔡婆婆做儿媳妇去。（做叹科，云）嗨！这个那里是做媳妇？分明是卖与他一般。就准了他那先借的四十两银子，分外但得些少东西，勾小生应举之费，便也过望了。说话之间，早来到他家门首。婆婆在家么？（卜儿上，云）秀才，请家里坐，老身等候多时也。（做相见科，窦天章云）小生今日一任的将女孩儿送来与婆婆，怎敢说做媳妇，只与婆婆早晚使用。小生日下就要上朝进取功名去，留下女孩儿在此，只望婆婆看觑则个！（卜儿云）这等，你是我亲家了。你本利少我四十两银子，兀的是借钱的文书，还了你；再送与你十两银子做盘缠。亲家，你休嫌轻少。（窦天章做谢科，云）多谢了婆婆！先少你许多银子，都不要我还了，今又送我盘缠，此恩异日必当重报。婆婆，女孩儿早晚呆痴，看小生薄面，看觑女孩儿咱！（卜儿云）亲家，这不消你嘱咐。令爱到我家，就做亲女儿一般看承他，你只管放心的去。（窦天章云）婆婆，端云孩儿该打呵，看小生面则骂几句；当骂呵，则处分几句。孩儿，你也不比在我跟前，我是你亲爷，将就的你。你如今在这里，早晚若顽劣呵，你只讨那打骂吃。儿口乐，我也是出于无奈！（做悲科）（唱）【仙吕】【赏花时】我也只为尤计营生四壁贫，因此上割舍得亲儿在两处分。从今日远践洛阳尘，又不知归期定准，则落的无语暗消魂。（下）（卜儿云）窦秀才留下他这女孩儿与我做媳妇儿，他一径上朝应举去了。（正旦做悲科，云）爹爹，你直下的撇了我孩儿去也！（卜儿云）媳妇儿，你在我家，我是亲婆，你是亲媳妇，只当自家骨肉一般。你不要啼哭，跟着老身前后执料去来。（同下）第一折（净扮赛卢医上，诗云）行医有斟酌，下药依《本草》。死的医不活，活的医死了。自家姓卢，人道我一手好医，都叫做赛卢医。在这山阳县南门开着生药局。在城有个蔡婆婆，我问他借了十两银子，本利该还他二十两；数次来讨这银子，我又无的还他。若不来便罢，若来呵，我自有个主意！我且在这药铺中坐下，看有甚么人来。（卜儿上，云）老身蔡婆婆。我一向搬在山阳县居住，尽也静办。自十三年前窦天章秀才留下端云孩儿与我做儿媳妇，改了他小名，唤做窦娥。自成亲之后，不上二年，不想我这孩儿害弱症死了。媳妇儿守寡，又早三个年头，服孝将除了也。我和媳妇儿说知，我往城外赛卢医家索钱去也。（做行科，云）葛过隅头，转过屋角，早来到他家门首。赛卢医在家么？（卢医云）婆婆，家里来。（卜儿云）我这两个银子长远了，你还了我罢。（卢医云）婆婆，我家里无银子，你跟我庄上去取银子还你。（卜儿云）我跟你去。（做行科）（卢医云）来到此处，东也无人，西也无人，这里不下手，等甚么？我随身带的有绳子。兀那婆婆，谁唤你哩？（卜儿云）在那里？（做勒卜儿科。孛老同副净张驴儿冲上，赛卢医慌走下。孛老救卜儿科）（张驴儿云）爹，是个婆婆，争些勒杀了。（孛老云）兀那婆婆，你是那里人氏？姓甚名谁了因甚着这个人将你勒死？（卜儿云）老身姓蔡，在城人氏，止有个寡媳妇儿，相守过日。因为赛卢医少我二十两银子，今日与他取讨；谁想他嫌我到无人去处，要勒死我；赖这银于。若不是遇着老的和哥哥呵，那得老身性命来！（张驴儿云）爹，你听的他说么？他家还有个媳妇哩！救了他性命，他少不得要谢我。不若你要这婆子，我要他媳妇儿，何等两便？你和他说去。（孛老云）兀那婆婆，你无丈夫，我无浑家，你肯与我做个老婆，意下如何？（卜儿云）是何言语！待我回家，多备些钱钞相谢。（张驴儿云）你敢是不肯，故意将钱钞哄我？赛卢医的绳子还在，我仍旧勒死了你罢。（做拿绳科）（卜儿云）哥哥，待我慢慢地寻思咱！（张驴儿云）你寻思些甚么？你随我老子，我便要你媳妇儿。（卜儿背云）我不依他，他又勒杀我。罢、罢、罢，你爷儿两个，随我到家中去来。（同下）（正旦上，云）妾身姓窦，小字端云，祖居楚州人氏。我三岁上亡了母亲，七岁上离了父亲。俺父亲将我嫁与蔡婆婆为儿媳妇，改名窦娥，至十七岁与夫成亲。不幸丈夫亡化，可早三年光景，我今二十岁也。这南门外有个赛卢医，他少俺婆婆银子，本利该二十两，数次索取不还。今日俺婆婆亲自索取去了。窦娥也，你这命好苦也呵！（唱）【仙吕】【点绛唇】满腹闲愁，数年禁受，天知否？天若是知我情由，怕不待和天瘦。【混江龙】则问那黄昏白昼，两般儿忘餐废寝几时休？大都来昨宵梦里，和着这今日心头。催人泪的是锦烂熳花枝横绣闼，断人肠的是剔团圝月色挂妆楼。长则是急煎煎按不住意中焦，闷沉沉展不彻眉尖皱，越觉的情怀冗冗，心绪悠悠。（云）似这等忧愁，不知几时是了也呵！（唱）【油葫芦】莫不是八字儿该载着一世忧？谁似我无尽头！须知道人心不似水长流。我从三岁母亲身亡后，到七岁与父分离久。嫁的个同住人，他可又拔着短筹；撇的俺婆妇每都把空房守，端的个有谁问，有谁瞅？【天下乐】莫不是前世里烧香不到头，今也波生招祸尤？劝今人早将来世修。我将这婆侍养，我将这服孝守，我言词须应口。（云）婆婆索钱去了，怎生这早晚不见回来？（卜儿同孛老、张驴儿上）（卜儿云）你爷儿两个且在门首，等我先进去。（张驴儿云）奶奶，你先进去，就说女婿在门首哩。（卜儿见正旦科）（正旦云）奶奶回来了。你吃饭么？（卜儿做哭科，云）孩儿也，你教我怎生说波！（正旦唱）【一半儿】为甚么泪漫漫不住点儿流？莫不是为索债与人家惹争斗？我这里连忙迎接慌问候，他那里要说缘由。（卜儿云）羞人答答的，教我怎生说波！（正旦唱）则见他一半儿徘徊一半儿丑。（云）婆婆，你为甚么烦恼啼哭那？（卜儿云）我问赛卢医讨银子去，他赚我到无人去处，行起凶来，要勒死我。亏了一个张老并他儿子张驴儿，救得我性命。那张老就要我招他做丈夫，因这等烦恼。（正旦云）婆婆，这个怕不中么！你再寻思咱：俺家里又不是没有饭吃，没有衣穿，又不是少欠钱债，被人催逼不过；况你年纪高大，六十以外的人，怎生又招丈夫那？（卜儿云）孩儿也，你说的岂不是！但是我的性命全亏他这爷儿两个救的。我也曾说道：待我到家，多将些钱物酬谢你救命之恩。不知他怎生知道我家里有个媳妇儿，道我婆媳妇又没老公，他爷儿两个又没老婆，正是天缘天对。若不随顺他，依旧要勒死我。那时节我就慌张了，莫说自己许了他，连你也许了他。儿也，这也是出于无奈。（正旦云）婆婆，你听我说波。（唱）【后庭花】避凶神要择好日头，拜家堂要将香火修。梳着个霜雪般白鬏髻，怎将这云霞般锦帕兜？怪不的&quot;女大不中留&quot;。你如今六旬左右，可不道到中年万事休！旧恩爱一笔勾，新夫妻两意投，枉教人笑破口！（卜儿云）我的性命都是他爷儿两个救的，事到如今，也顾不得别人笑话了。（正旦唱）【青哥儿】你虽然是得他、得他营救，须不是笋条、笋条年幼，刬的便巧画蛾眉成配偶？想当初你夫主遗留，替你图谋，置下田畴，早晚羹粥，寒暑衣裘。满望你鳏寡孤独，无捱无靠，母子每到白头。公公也，则落得干生受！（卜儿云）孩儿也，他如今只待过门。喜事匆匆的，教我怎生回得他去？（正旦唱）【寄生草】你道他匆匆喜，我替你倒细细愁：愁则愁兴阑珊咽不下交欢酒，愁则愁眼昏腾扭不上同心扣，愁则愁意朦胧睡不稳芙蓉褥。你待要笙歌引至画堂前，我道这姻缘敢落在他人后。（卜儿云）孩儿也，再不要说我了。他爷儿两个都在门首等候，事已至此，不若连你也招了女婿罢！（正旦云）婆婆，你要招你自招，我并然不要女婿。（卜儿云）那个是要女婿的？争奈他爷儿两个自家捱过门来，教我如何是好？（张驴儿云）我们今日招过门去也。帽儿光光，今日做个新郎；袖儿窄窄，今日做个娇客。好女婿，好女婿，不枉了，不枉了。（同孛老入拜科）(正旦做不礼科，云)兀那厮，靠后！（唱）【赚煞】我想这妇人每休信那男儿口。婆婆也，怕没的贞心儿自守，到今日招着个村老子，领着个半死囚。（张驴儿做嘴脸料，云）你看我爷儿两个这等身段，尽也选得女婿过，你不要错过了好时辰，我和你早些儿拜堂罢。（正旦不礼科，唱）则被你坑杀人燕侣莺俦。婆婆也，你岂不知羞！俺公公撞府冲州，挣扎的铜斗儿家缘百事有。想着俺公公置就，怎忍教张驴儿情受？（张驴儿做扯正旦拜科，正旦推跌科，唱）兀的不是俺没丈夫的妇女下场头！（下）（卜儿云）你老人家不要恼躁。难道你有活命之恩，我岂不思量报你？只是我那媳妇儿气性最不好惹的，既是他不肯招你儿子，教我怎好招你老人家？我如今拚的好酒好饭，养你爷儿两个在家，待我慢慢的劝化俺媳妇儿。待他有个回心转意，再作区处。（张驴儿云）这歪剌骨！便是黄花女儿，刚刚扯的一把，也不消这等使性，平空的推了我一交，我肯干罢！就当面赌个誓与你：我今生今世不要他做老婆，我也不算好男子！（词云）美妇人我见过万千向外，不似这小妮子生得十分惫赖。我救了你老性命死里重生，怎割舍得不肯把肉身陪待？（同下）第二折（赛卢医上，诗云）小子太医出身，也不知道医死多人。何尝怕人告发，关了一日店门？在城有个蔡家婆子，刚少的他二十两花银，屡屡亲来索取，争些捻断脊筋。也是我一时智短，将他赚到荒村，撞见两个不识姓名男子，一声嚷道：&quot;浪荡乾坤，怎敢行凶撒泼，擅自勒死平民！&quot;吓得我丢了绳索，放开脚步飞奔。虽然一夜无事，终觉失精落魂；方知人命关天关地，如何看做壁上灰尘？从今改过行业，要得灭罪修因。将以前医死的性命，一个个都与他一卷超度的经文。小子赛卢医的便是。只为要赖蔡婆婆二十两银子，赚他到荒僻去处，正待勒死他，谁想遇见两个汉子，救了他去。若是再来讨债时节，教我怎生见他？常言道的好：&quot;三十六计，走为上计。&quot;喜得我是孤身，又无家小连累；不若收拾了细软行李，打个包儿，悄悄的躲到别处，另做营生，岂不干净！（张驴儿上，云）自家张驴儿。可奈那窦娥百般的不肯随顺我；如今那老婆子害病，我讨服毒药与他吃了，药死那老婆子，这小妮子好歹做我的老婆。（做行科，云）且住，城里人耳目广，口舌多，倘见我讨毒药，可不嚷出事来？我前日看见南门外有个药铺，此处冷静，正好讨药。（做到科，叫云）太医哥哥，我来讨药的。（赛卢医云）你讨甚么药？（张驴儿云）我讨服毒药。（赛卢医云）谁敢合毒药与你？这厮好大胆也！（张驴儿云）你真个不肯与我药么？（赛卢医云）我不与你，你就怎地我？（张驴儿做拖卢云）好呀，前日谋死蔡婆婆的不是你来！你说我不认的你哩，我拖你见官去！（赛卢医做慌科，云）大哥，你放我，有药，有药。（做与药科，张驴儿云）既然有了药，且饶你罢。正是：&quot;得放手时须放手，得饶人处且饶人。&quot;（下）（赛卢医云）可不晦气！刚刚讨药的这人，就是救那婆子的。我今日与了他这服毒药去了，以后事发，越越要连累我。趁早几儿关上药铺，到涿州卖老鼠药去也。（下）（卜儿上，做病伏几科）（孛老同张驴儿上，云）老汉自到蔡婆婆家来，本望做个接脚，却被他媳妇坚执不从。那婆婆一向收留俺爷儿两个在家同住，只说&quot;好事不在忙&quot;，等慢慢里劝转他媳妇；谁想那婆婆又害起病来。孩儿，你可曾算我两个的八字，红鸾天喜几时到命哩？（张驴儿云）要看甚么天喜到命！只赌本事，做得去，自去做。（孛老云）孩儿也，蔡婆婆害病好几日了，我与你去问病波。（做见卜儿问科，云）婆婆，你今日病体如何？（卜儿云）我身子十分不快哩。（孛老云）你可想些甚么吃？（卜儿云）我思量些羊肚儿汤吃。（孛老云）孩儿，你对窦娥说，做些羊肚儿汤与婆婆吃。（张驴儿向古门云）窦娥，婆婆想羊肚儿汤吃，快安排将来。（正旦持汤上，云）妾身窦娥是也。有俺婆婆不快，想羊肚汤吃，我亲自安排了与婆婆吃去。婆婆也，我这寡妇人家，凡事也要避些嫌疑，怎好收留那张驴儿父子两个？非亲非眷的，一家儿同住，岂不惹外人谈议？婆婆也，你莫要背地里许了他亲事，连我也累做不清不洁的。我想这妇人心，好难保也呵！（唱）【南吕】【一枝花】他则待一生鸳帐眠，那里肯半夜空房睡；他本是张郎妇，又做了李郎妻。有一等妇女每相随，并不说家克计，则打听些闲是非；说一会不明白打风的机关，使了些调虚嚣捞龙的见识。【梁州第七】这一个似卓氏般当垆涤器，这一个似孟光般举案齐眉，说的来藏头盖脚多伶俐！道着难晓，做出才知。旧恩忘却，新爱偏宜；坟头上土脉犹湿，架儿上又换新衣。那里有奔丧处哭倒长城？那里有浣纱时甘投大水？那里有上山来便化顽石？可悲，可耻！妇人家直恁的无仁义。多淫奔，少志气，亏杀前人在那里，更休说百步相随。（云）婆婆，羊肚儿汤做成了，你吃些儿波。（张驴儿云）等我拿去。（做接尝科，云）这里面少些盐醋，你去取来。（正旦下）（张驴儿放药科）（正旦上，云）这不是盐醋！（张驴儿云）你倾下些。（正旦唱）【隔尾】你说道少盐欠醋无滋味，加料添椒才脆美。但愿娘亲早痊济，饮羹汤一杯，胜甘露灌体，得一个身子平安倒大来喜。（孛老云）孩儿，羊肚汤有了不曾？（张驴儿云）汤有了，你拿过去。（孛老将汤云）婆婆，你吃些汤儿。（卜儿云）有累你。（做呕科，云）我如今打呕，不要这汤吃了，你老人家吃罢。（孛老云）这汤特做来与你吃的，便不要吃，也吃一口儿。（卜儿云）我不吃了，你老人家请吃。（孛老吃科）（正旦唱）【贺新郎】一个道你请吃，一个道婆先吃，这言语听也难听，我可是气也不气！想他家与咱家有甚的亲和戚？怎不记旧日夫妻情意，也曾有百纵千随？婆婆也，你莫不为&quot;黄金浮世宝，白发故人稀&quot;，因此上把旧恩情，全不比新知契？则待要百年同墓穴，那里肯千里送寒衣？（孛老云）我吃下这汤去，怎觉昏昏沉沉的起来？（做倒科）（卜儿慌科，云）你老人家放精细着，你挣扎着些儿。（做哭科，云）兀的不是死了也！（正旦唱）【斗虾蟆】空悲戚，没理会，人生死，是轮回。感着这般病疾，值着这般时势，可是风寒暑湿，或是饥饱劳役，各人症候自知。人命关天关地，别人怎生替得？寿数非干今世。相守三朝五夕，说甚一家一计？又无羊酒缎匹，又无花红财礼；把手为活过日，撒手如同休弃。不是窦娥忤逆，生怕旁人论议。不如听咱劝你，认个自家晦气，割舍的一具棺材停置，几件布帛收拾，出了咱家门里，送入他家坟地。这不是你那从小儿年纪指脚的夫妻。我其实不关亲，无半点忄西惶泪。休得要心如醉，意似痴，便这等嗟嗟怨怨，哭哭啼啼。（张驴儿云）好也啰！你把我老子药死了，更待干罢！（卜儿云）孩儿，这事怎了也？（正旦云）我有甚么药在那里？都是他要盐醋时，自家倾在汤儿里的。（唱）【隔尾】这厮搬调咱老母收留你，自药死亲爷待要唬吓谁？（张驴儿云）我家的老子，倒说是我做儿子的药死了，人也不信。（做叫科，云）四邻八舍听着：窦娥药杀我家老子哩！（卜儿云）罢么，你不要大惊小怪的，吓杀我也！（张驴儿云）你可怕么？（卜儿云）可知怕哩。（张驴儿云）你要饶么？（卜儿云）可知要饶哩。（张驴儿云）你教窦娥随顺了我，叫我三声嫡嫡亲亲的丈夫，我便饶了他。（卜儿云）孩儿也，你随顺了他罢。（正旦云）婆婆，你怎说这般言语！（唱）我一马难将两鞍鞴，想男儿在日曾两年匹配，却教我改嫁别人，其实做不得。（张驴儿云）窦娥，你药杀了俺老子，你要官休？要私休？（正旦云）怎生是官休？怎生是私休？（张驴儿云）你要官休呵，拖你到官司，把你三推六问！你这等瘦弱身子，当不过拷打，怕你不招认药死我老子的罪犯！你要私休呵，你早些与我做了老婆，倒也便宜了你。（正旦云）我又不曾药死你老子，情愿和你见官去来。（张驴儿拖正旦、卜儿下）（净扮孤引祗候上，诗云）我做官人胜别人，告状来的要金银。若是上司当刷卷，在家推病不出门。下官楚州太守桃杌是也。今早升厅坐衙，左右，喝撺厢。（祗候幺喝科）（张驴儿拖正旦、卜儿上，云）告状，告状！（祗候云）拿过来。（做跪见，孤亦跪科，云）请起。（祗候云）相公，他是告状的，怎生跪着他？（孤云）你不知道，但来告状的，就是我衣食父母。（祗候幺喝科，孤云）那个是原告？那个是被告？从实说来！（张驴儿云）小人是原告张驴儿，告这媳妇儿，唤做窦娥，合毒药下在羊肚汤儿里，药死了俺的老子。这个唤做蔡婆婆，就是俺的后母。望大人与小人做主咱！（孤云）是那一个下的毒药？（正旦云）不干小妇人事。（卜儿云）也不干老妇人事。（张驴儿云）也不干我事。（孤云）都不是，敢是我下的毒药未？（正旦云）我婆婆也不是他后母，他自姓张，我家姓蔡。我婆婆因为与赛卢医索钱，被他赚到郊外，勒死我婆婆；却得他爷儿两个救了性命。因此我婆婆收留他爷儿两个在家，养膳终身，报他的恩德。谁知他两个倒起不良之心，冒认婆婆做了接脚，要逼勒小妇人做他媳妇。小妇人元是有丈夫的，服孝未满，坚执不从。适值我婆婆患病，着小妇人安排羊肚汤儿吃。不知张驴儿那里讨得毒药在身，接过汤来，只说少些盐醋，支转小妇人，暗地倾下毒药。也是天幸，我婆婆忽然呕吐，不要汤吃。让与他老子吃；才吃的几口便死了，与小妇人并无干涉。只望大人高抬明镜，替小妇人做主咱！（唱）【牧羊关】大人你明如镜，清似水，照妾身肝胆虚实。那羹本五味俱全，除了外百事不知。他推道尝滋味，吃下去便昏迷。不是妾讼庭上胡支对，大人也，却教我平白地说甚的？（张驴儿云）大人详情：他自姓蔡，我自姓张。他婆婆不招俺父亲接脚，他养我父子两个在家做甚么？这媳妇儿年纪虽小，极是个赖骨顽皮，不怕打的。（孤云）人是贱虫，不打不招。左右，与我选大棍子打着！（祗候打正旦，三次喷水科）（正旦唱）【骂玉郎】这无情棍棒教我捱不的。婆婆也，须是你自做下，怨他谁？劝普天下前婚后嫁婆娘每，都看取我这般傍州例。【感皇恩】呀！是谁人唱叫扬疾，不由我不魄散魂飞。恰消停，才苏醒，又昏迷。捱千般打拷，万种凌逼，一杖下，一道血，一层皮。【采茶歌】打的我肉都飞，血淋漓，腹中冤枉有谁知！则我这小妇人毒药来从何处也？天那，怎么的覆盆不照太阳晖！（孤云）你招也不招？（正旦云）委的不是小妇人下毒药来。(孤云）既然不是，你与我打那婆子！（正旦忙云）住、住、住，休打我婆婆。情愿我招了罢，是我药死公公来。（孤云）既然招了，着他画了伏状，将枷来枷上，下在死囚牢里去。到来日判个&quot;斩&quot;字，押付市曹典刑。（卜儿哭科，云）窦娥孩儿，这都是我送了你性命。兀的不痛杀我也！（正旦唱）【黄锺尾】我做了个衔冤负屈没头鬼，怎肯便放了你好包荒淫漏面贼！想人心不可欺，冤枉事天地知，争到头，竞到底，到如今待怎的？情愿认药杀公公，与了招罪。婆婆也，我若是不死呵，如何救得你？（随祗候押下）（张驴儿做叩头科，云）谢青天老爷做主！明日杀了窦娥，才与小人的老子报的冤。（卜儿哭科，云）明日市曹中杀窦娥孩儿也，兀的不痛煞我也！（孤云）张驴儿、蔡婆婆，都取保状，着随衙听侯。左右，打散堂鼓，将马来，回私宅去也。（同下）第三折（外扮监斩官上，云）下官监斩官是也。今日处决犯人，着做公的把住巷口，休放往来人闲走。（净扮公人鼓三通、锣三下科。刽子磨旗、提刀，押正旦带枷上）（刽子云）行动些，行动些，监斩官去法场上多时了！（正旦唱）【正宫】【端正好】没来由犯王法，不堤防遭刑宪，叫声屈动地惊天！顷刻间游魂先赴森罗殿，怎不将天地也生埋怨？【滚绣球】有日月朝暮悬，有鬼神掌著生死权，天地也，只合把清浊分辨，可怎生糊突了盗跖、颜渊？为善的受贫穷更命短，造恶的享富贵又寿延。天地也，做得个怕硬欺软，却元来也这般顺水推船。地也，你不分好歹何为地？天也，你错勘贤愚枉做天！哎，只落得两泪涟涟。（刽子云）快行动些，误了时辰也。（正旦唱）【倘秀才】则被这枷扭的我左侧右偏，人拥的我前合后偃，我窦娥向哥哥行有句言。（刽子云）你有甚么话说？（正旦唱）前街里去心怀恨，后街里去死无冤，休推辞路远。（刽子云）你如今到法场上面，有甚么亲眷要见的，可教他过来，见你一面也好。（正旦唱）【叨叨令】可怜我孤身只影无亲眷，则落的吞声忍气空嗟怨。（刽子云）难道你爷娘家也没的？（正旦云）止有个爹爹，十三年前上朝取应去了，至今杳无音信。（唱）早已是十年多不睹爹爹面。（刽子云）你适才要我往后街里去，是甚么主意？（正旦唱）怕则怕前街里被我婆婆见。（刽子云）你的性命也顾不得，怕他见怎的？（正旦云）俺婆婆若见我披枷带锁赴法场餐刀去呵，（唱）枉将他气杀也么哥，枉将他气杀也么哥！告哥哥，临危好与人行方便。（卜儿哭上科，云）天那，兀的不是我媳妇儿！（刽子云）婆子靠后！（正旦云）既是俺婆婆来了，叫他来，待我嘱付他几句话咱。（刽子云）那婆子，近前来，你媳妇要嘱付你话哩。（卜儿云）孩儿，痛杀我也！（正旦云）婆婆，那张驴儿把毒药放在羊肚儿汤里，实指望药死了你，要霸占我为妻。不想婆婆让与他老子吃，倒把他老子药死了。我怕连累婆婆，屈招了药死公公，今日赴法场典刑。婆婆，此后遇着冬时年节，月一十五，有瀽不了的浆水饭，瀽半碗儿与我吃；烧不了的纸钱，与窦娥烧一陌儿。则是看你死的孩儿面上！（唱）【快活三】念窦娥葫芦提当罪愆，念窦娥身首不完全，念窦娥从前已往干家缘。婆婆也，你只看窦娥少爷无娘面。【鲍老儿】念窦娥伏侍婆婆这几年，遇时节将碗凉浆奠；你去那受刑法尸骸上烈些纸钱，只当把你亡化的孩儿荐。（卜儿哭科，云）孩儿放心，这个老身都记得。天那，兀的不痛杀我也！（正旦唱）婆婆也，再也不要啼啼哭哭，烦烦恼恼，怨气冲天。这都是我做窦娥的没时没运，不明不暗，负屈衔冤。（刽子做喝科，云）兀那婆子靠后，时辰到了也。（正旦跪科）（刽子开枷科）（正旦云）窦娥告监斩大人，有一事肯依窦娥，便死而无怨。（监斩官云）你有甚么事？你说。（正旦云）要一领净席，等我窦娥站立；又要丈二白练，挂在旗枪上：若是我窦娥委实冤枉，刀过处头落，一腔热血休半点儿沾在地下，都飞在白练上者。（监斩官云）这个就依你，打甚么不紧。（刽子做取席站科，又取白练挂旗上科）（正旦唱）【耍孩儿】不是我窦娥罚下这等无头愿，委实的冤情不浅；若没些儿灵圣与世人传，也不见得湛湛青天。我不要半星热血红尘洒，都只在八尺旗枪素练悬。等他四下里皆瞧见，这就是咱苌弘化碧，望帝啼鹃。（刽子云）你还有甚的说话？此时不对监斩大人说，几时说那？（正旦再跪科，云）大人，如今是三伏天道，若窦娥委实冤枉，身死之后，天降三尺瑞雪，遮掩了窦娥尸首。（监斩官云）这等三伏天道，你便有冲天的怨气，也召不得一片雪来，可不胡说！（正旦唱）【二煞】你道是暑气暄，不是那下雪天；岂不闻飞霜六月因邹衍？若果有一腔怨气喷如火，定要感的六出冰花滚似绵，免着我尸骸现；要什么素车白马，断送出古陌荒阡！（正里再跪科，云）大人，我窦娥死的委实冤枉，从今以后，着这楚州亢旱三年！（监斩官云）打嘴！那有这等说话！（正旦唱）【一煞】你道是天公不可期，人心不可怜，不知皇天也肯从人愿。做甚么三年不见甘霖降？也只为东海曾经孝妇冤，如今轮到你山阳县。这都是官吏每无心正法，使百姓有口难言！（刽子做磨旗科，云）怎么这一会儿天色阴了也？（内做风科，刽子云）好冷风也！（正旦唱）【煞尾】浮云为我阴，悲风为我旋，三桩儿誓愿明题遍。（做哭科，云）婆婆也，直等待雪飞六月，亢旱三年呵，（唱）那其间才把你个屈死的冤魂这窦娥显！（刽子做开刀，正旦倒科）（监斩官惊云）呀，真个下雪了，有这等异事！（刽子云）我也道平日杀人，满地都是鲜血，这个窦娥的血都飞在那丈二白练上，并无半点落地，委实奇怪。（监斩官云）这死罪必有冤枉。早两桩儿应验了，不知亢旱三年的说话，准也不准？且看后来如何。左右，也不必等待雪睛，便与我抬他尸首，还了那蔡婆婆去罢。（众应科，抬尸下）第四折（窦天章冠带引丑张千、祗从上，诗云）独立空堂思黯然，高峰月出满林烟。非关有事人难睡。自是惊魂夜不眠。老夫窦天章是也。自离了我那端云孩儿，可早十六年光景。老夫自到京师，一举及第，官拜参知政事。只因老夫廉能清正，节操坚刚，谢圣恩可怜，加老夫两淮提刑肃正廉访使之职，随处审囚刷卷，体察滥官污吏，容老夫先斩后奏。老夫一喜一悲：喜呵，老夫身居台省，职掌刑名，势剑金牌，威权万里；悲呵，有端云孩儿，七岁上与了蔡婆婆为儿媳妇。老夫自得官之后，使人往楚州问蔡婆婆家。他邻里街坊道：自当年蔡婆婆不知搬在那里去了，至今音信皆无。老夫为端云孩儿，啼哭的眼目昏花，忧愁的须发斑白。今日来到这淮南地面，不知这楚州为何三年不雨？老夫今在这州厅安歇。张千，说与那州中大小属官，今日免参，明日早见。（张千向古门云）一应大小属官：今日免参，明日早见。（窦天章云）张千，说与那六房吏典：但有合刷照文卷，都将来，待老夫灯下看几宗波。（张千送文卷科）（窦天章云）张千，你与我掌上灯。你每都辛苦了，自去歇息罢。我唤你便来，不唤你休来。（张千点灯，同祗从下）（窦天章云）我将这文卷看几宗咱。&quot;一起犯人窦娥，将毒药致死公公。……&quot;我才看头一宗文卷，就与老夫同姓；这药死公公的罪名，犯在十恶不赦。俺同姓之人，也有不畏法度的。这是问结了文书，不看他罢。我将这文卷压在底下，别看一宗咱。（做打呵欠科，云）不觉的一阵昏沉上来，皆因老夫年纪高大，鞍马劳困之故。待我搭伏定书案，歇息些儿咱。（做睡科。魂旦上，唱）【双调】【新水令】我每日哭啼啼守住望乡台，急煎煎把仇人等待，慢腾腾昏地里走，足律律旋风中来。则被这雾锁云埋，撺掇的鬼魂快。（魂旦望科，云）门神户尉不放我进去。我是廉访使窦天章女孩儿。因我屈死，父亲不知，特来托一梦与他咱。（唱）【沉醉东风】我是那提刑的女孩，须不比现世的妖怪。怎不容我到灯影前，却拦截在门木呈外？（做叫科，云）我那爷爷呵，（唱）枉自有势剑金牌，把俺这屈死三年的腐骨骸，怎脱离无边苦海？（做入见哭科，窦天章亦哭科，云）端云孩儿，你在那里来？（魂旦虚下）（窦天章做醒科，云）好是奇怪也！老夫才合眼去，梦见端云孩儿，恰便似来我跟前一般；如今在那里？我且再看这文卷咱。（魂旦上，做弄灯科）（窦天章云）奇怪，我正要看文卷，怎生这灯忽明忽灭的？张千也睡着了，我自己剔灯咱。（做剔灯，魂旦翻文卷科）（窦天章云）我剔的这灯明了也，再看几宗文卷。一起犯人窦娥，药死公公。……（做疑怪科，云）这一宗文卷，我为头看过，压在文卷底下，怎生又在这上头？这几时问结了的，还压在底下，我别看一宗文卷波。（魂旦再弄灯科）（窦天章云）怎么这灯又是半明半暗的？我再剔这灯咱。（做剔灯，魂旦再翻文卷科。窦天章云）我剔的这灯明了，我另拿一宗文卷看咱。一起犯人窦娥，药死公公。……呸！好是奇怪！我才将这文书分明压在底下，刚剔了这灯，怎生又翻在面上？莫不是楚州后厅里有鬼么？便无鬼呵，这桩事必有冤枉。将这文卷再压在底上，待我另看一宗如何？（魂旦又弄灯科）（窦天章云）怎么这灯又不明了，敢有鬼弄这灯？我再剔一剔去。（做剔灯科，魂旦上，做撞见科，窦天章举剑击桌科，云）呸！我说有鬼！兀那鬼魂：老夫是朝廷钦差，带牌走马肃政廉访使。你向前来，一剑挥之两段。张千，亏你也睡的着！快起来，有鬼，有鬼。兀的不吓杀老夫也！（魂旦唱）【乔牌儿】则见他疑心儿胡乱猜，听了我这哭声儿转惊骇。哎，你个窦天章直恁的威风大，且受你孩儿窦娥这一拜。　　〔窦天章云〕兀那鬼魂，你道窦天章是你父亲，受你孩儿窦娥拜，你敢错认了也！我的女儿叫做端云，七岁上与了蔡婆婆为儿媳妇。你是窦娥，名字差了，怎生是我女孩儿？〔魂旦云〕父亲，你将我与了蔡婆婆家，改名做窦娥了也。〔窦天章云〕你便是端云孩儿，我不问你别的，这药死公公，是你不是？〔魂旦云〕是你孩儿来。〔窦天章云〕噤声，你这小妮子，老夫为你啼哭的眼也花了，忧愁的头也白了，你刬地犯了十恶大罪，受了典刑。我今日官居台省，职掌刑名，来此两淮审囚刷卷，体察滥官污吏，你是我亲生之女，老夫将你治不的，怎治他人？我当初将你嫁与他家呵，要你三从四德：三从者，在家从父，出嫁从夫，夫死从子。四德者，事公姑，敬夫主，和妯娌，睦街坊。今三从四德全无，刬地犯了十恶大罪。我窦家三辈无犯法之男，五世无再婚之女，到今日被你辱没祖宗世德，又连累我的清名。你快与其我细吐真情，不要虚言支对，若说的有半厘差错，牒发你城隍祠内，着你永世不得人身，罚在阴山，永为饿鬼。〔魂旦云〕父亲停嗔息怒，暂罢狼虎之威，听你孩儿慢慢的说一遍咱。我三岁上亡了母亲，七岁上离了父亲，你将我送与蔡婆婆做儿媳妇。至十七岁与夫配合，才得两年，不幸儿夫亡化，和俺婆婆守寡。这山阳县南门外有个赛卢医，他少俺婆婆二十两银子。俺婆婆去取讨，被他赚到郊外，要将婆婆勒死，不想撞见张驴儿父子两个，救了俺婆婆性命。那张驴儿知道我家有个守寡的媳妇，便道：“你婆儿媳妇既无丈夫，不若招我父子两个。”俺婆婆初也不肯，那张驴儿道：“你若不肯，我依旧勒死你。”俺婆婆惧怕，不得已含糊许了。只得将他父子两个领到家中，养他过世。有张驴儿数次调戏你女孩儿，我坚执不从。那一日俺婆婆身子不快，想羊肚儿汤吃，你孩儿安排了汤。适值张驴儿父子两个问病，道：“将汤来我尝一尝。”说：“汤便好，只少些盐醋。”赚的我去取盐醋，他就暗地里下了毒药，实指望药杀俺婆婆，要强逼我成亲。不想俺婆婆偶然发呕，不要汤吃，却让与老张吃，随即七窍流血药死了。张驴儿便道：“窦娥药死了俺老子，你要官休要私休？”我便道：“怎生是官休？怎生是私休？”他道：“要官休，告到官司，你与俺老子偿命。若私休，你便与我做老婆。”你孩儿便道：“好马不备双鞍，烈女不更二夫，我至死不与你做媳妇，我请愿和你见官去。”他将你孩儿拖到官中，受尽三推六问，吊拷绷扒，便打死孩儿也不肯认。怎当州官见你孩儿不认，便要拷打俺婆婆；我怕婆婆年老，受刑不起，只得屈认了。因此押赴法场．将我典刑。你孩儿对天发下三桩誓愿：第一桩要丈二白练挂在旗枪上，若系冤枉，刀过头落，一腔热血休滴在地下，都飞在白练上；第二桩，现今三伏天道，下三尺瑞雪，遮掩你孩儿尸首；第三桩，着他楚州大旱三年。果然血飞上白练，六月下雪，三年不雨，都是为你孩儿来。〔诗云〕不告官司只告天，心中怨气口难言，防他老母遭刑宪，情愿无辞认罪愆。三尺琼花骸骨掩，一腔热血练旗悬，岂独霜飞邹衍屈，今朝方表窦娥冤。〔唱〕【雁儿落】你看这文卷曾道来不道来，则我这冤枉要忍耐如何耐？我不肯顺他人，倒着我赴法场；我不肯辱祖上，倒把我残生坏。【得胜令】呀，今日个搭伏定摄魂台，一灵儿怨哀哀。父亲也，你现拿着刑名事，亲蒙圣主差。端详这文册，那厮乱纲常，合当败。便万剐了乔才，还道报冤仇不畅怀！（窦天章做泣科，云）哎，我那屈死的儿，则被你痛杀我也！我且问你：这楚州三年不雨，可真个是为你来？（魂旦云）是为你孩儿来。（窦天章云）有这等事！到来朝，我与你做主。（诗云）白头亲苦痛哀哉，屈杀了你个青春女孩。只恐怕天明了，你且回去，到来日我将文卷改正明白。（魂旦暂下）（窦天章云）呀，天色明了也。张千，我昨日看几宗文卷，中间有一鬼魂来诉冤枉。我唤你好几次，你再也不应，直恁的好睡那？（张千云）我小人两个鼻于孔一夜不曾闭，并不听见女鬼诉甚么冤状，也不曾听见相公呼唤。（窦天章做叱科，云）口退！今早升厅坐衙，张千，喝撺厢者。（张千做幺喝科，云）在衙人马平安！抬书案！（禀云）州官见。（外扮州官入参科）（张千云）该房吏典见。（丑扮吏入参见科）（窦天章问云）你这楚州一郡，三年不雨，是为着何来？（州官云）这个是天道亢旱，楚州百姓之灾，小官等不知其罪。（窦天章做怒云）你等不知罪么？那山阳县，有用毒药谋死公公犯妇窦娥，他问斩之时曾发愿道：&quot;若是果有冤枉，着你楚州三年不雨，寸草不生。&quot;可有这件事来？（州官云）这罪是前升任桃州守问成的，现有文卷。（窦天章云）这等糊涂的官，也着他升去！你是继他任的，三年之中，可曾祭这冤妇么？（州官云）此犯系十恶大罪，元不曾有祠，所以不曾祭得。（窦天章云）昔日汉朝有一孝妇守寡，其姑自缢身死，其姑女告孝妇杀姑，东海太守将孝妇斩了。只为一妇含冤，致令三年不雨。后于公治狱，仿佛见孝妇抱卷哭于厅前。于公将文卷改正，亲祭孝妇之墓，天乃大雨。今日你楚州大旱，岂不正与此事相类？张千，分付该房签牌下山阳县，着拘张驴儿、赛卢医、蔡婆婆一起人犯人速解审，毋得违误片刻者。（张千云）理会得。（下）（丑扮解子，押张驴儿、蔡婆婆同张千上。禀云）山阳县解到审犯听点。(窦天章云)张驴儿。(张驴儿云）有。（窦天章云）蔡婆婆。（蔡婆婆云）有。(窦天章云）怎么赛卢医是紧要人犯不到？（解子云）赛卢医三年前在逃，一面着广捕批缉拿去了，待获日解审。（窦天章云）张驴儿，那蔡婆婆是你的后母么？（张驴儿云）母亲好冒认的？委实是。（窦天章云）这药死你父亲的毒药，卷上不见有合药的人，是那个合的毒药？（张驴儿云）是窦娥自合就的毒药。（窦天章云）这毒药必有一个卖药的医铺。想窦娥是个少年寡妇，那里讨这药来？张驴儿，敢是你合的毒药么？（张驴儿云）若是小人合的毒药，不药别人，倒药死自家老子？（窦天章云）我那屈死的儿口乐，这一节是紧要公案，你不自来折辩，怎得一个明白？你如今冤魂却在那里？（魂旦上，云）张驴儿，这药不是你合的，是那个合的？（张驴儿做怕科，云）有鬼，有鬼，撮盐入水。太上老君急急如律令，敕！（魂旦云）张驴儿，你当日下毒药在羊肚儿汤里，本意药死俺婆婆，要逼勒我做浑家。不想俺婆婆不吃，让与你父亲吃，被药死了。你今日还敢赖哩！（唱）【川拨掉】猛见了你这吃敲材，我只问你这毒药从何处来？你本意待暗里栽排，要逼勒我和谐，倒把你亲爷毒害，怎教咱替你耽罪责！（魂旦做打张驴儿科）（张驴儿做避科，云）太上老君，急急如律今，敕！大人说这毒药．必有个卖药的医铺，若寻得这卖药的人来和小人折对，死也无词。（丑扮解子解赛卢医上，云）山阳县续解到犯人一名赛卢医。（张千喝云）当面。（窦天章云）你三年前要勒死蔡婆婆，赖他银子，这事怎么说？（赛卢医叩头科，云）小的要赖蔡婆婆银子的情是有的。当被两个汉子救了，那婆婆并不曾死。（窦天章云）这两个汉子，你认的他叫做甚么名姓？（赛卢医云）小的认便认得，慌忙之际可不曾问的他名姓。（窦天章云）现有一个在阶下，你去认来。（窦卢医做下认科，云）这个是蔡婆婆。(指张驴儿云)想必这毒药事发了。(上云）是这一个。容小的诉禀；当日要勒死蔡婆婆时，正遇见他爷儿两个救了那婆婆去。过得几日，他到小的铺中讨服毒药。小的是念佛吃斋人，不敢做昧心的事。说道：&quot;铺中只有官料药，并无甚么毒药。&quot;他就睁着眼道：&quot;你昨日在郊外要勒死蔡婆婆，我拖你见官去！&quot;小的一生最怕的是见官，只得将一服毒药与了他去。小的见他生相是个恶的，一定拿这药去药死了人，久后败露，必然连累。小的一向逃在涿州地方，卖些老鼠药。刚刚是老鼠被药杀了好几个，药死人的药其实再也不曾合。（魂旦唱）【七弟兄】你只为赖财，放乖，要当灾。（带云）这毒药呵，（唱）原来是你赛卢医出卖，张驴儿买，没来由填做我犯由牌，到今日官去衙门在。（窦天章云）带那蔡婆婆上来！我看你也六十外人了，家中又是有钱钞的，如何又嫁了老张，做出这等事来？（蔡婆婆云）老妇人因为他爷儿两个救了我的性命，收留他在家养膳过世。那张驴儿常说要将他老子接脚进来，老妇人并不曾许他。（窦天章云）这等说，你那媳妇就不该认做药死公公了。（魂旦云）当日问官要打俺婆婆，我怕他年老，受刑不起，因此咱认做药死公公，委实是屈招个！（唱）【梅花酒】你道是咱不该，这招状供写的明白。本一点孝顺的心怀，倒做了惹祸的胚胎。我只道官吏每还覆勘，怎将咱屈斩首在长街！第一要素旗枪鲜血洒，第二要三尺雪将死尸埋，第三要三年旱示天灾：咱誓愿委实大。【收江南】呀，这的是&quot;衙门从古向南开，就中无个不冤哉&quot;！痛杀我娇姿弱体闭泉台，早三年以外，则落的悠悠流恨似长淮。（窦天章云）端云儿也，你这冤枉我已尽知，你且回去。待我将这一起人犯并原问官吏另行定罪。改日做个水陆道场，超度你生天便了。（魂旦拜科，唱）【鸳鸯煞尾】从今后把金牌势剑从头摆，将滥官污吏都杀坏，与天子分忧，万民除害。（云）我可忘了一件：爹爹，俺婆婆年纪高大，无人侍养，你可收恤家中，替你孩儿尽养生送死之礼，我便九泉之下，可也瞑目。（窦天章云）好孝顺的儿也！（魂旦唱）嘱付你爹爹，收养我奶奶。要怜他无妇无儿，谁管顾年衰迈！再将那文卷舒开，（带云）爹爹，也把我窦娥名下，（唱）屈死的招伏罪名儿改。（下）（窦天章云）唤那蔡婆婆上来。你可认的我么？（蔡婆婆云）老妇人眼花了，不认的。（窦天章云）我便是窦天章。这才的鬼魂，便是我屈死的女孩儿端云。你这一行人，听我下断：张驴儿毒杀亲爷，谋占寡妇，合拟凌迟，押付市曹中，钉上木驴，剐一百二十刀处死。升任州守桃杌并该房吏典，刑名违错，各杖一百，永不叙用。赛卢医不合赖钱，勒死平民；又不合修合毒药，致伤人命，发烟瘴地面，永远充军。蔡婆婆我家收养。窦娥罪改正明白。（词云）莫道我念亡女与他又罪消愆，也只可怜见楚州郡大旱三年。昔于公曾表白东海孝妇，果然是感召得灵雨如泉。岂可便推诿道天灾代有，竟不想人之意感应通天。今日个将文卷重行改正，方显的王家法不使民冤。题目秉鉴持衡廉访法正名感天动地窦娥冤"},
{"title": "十二月过尧民歌·别情", "author": "王实甫", "dynasty": "元代", "content": "自别后遥山隐隐，更那堪远水粼粼。见杨柳飞堪滚滚，对桃花醉脸醺醺。透内阁香风阵阵，掩重门暮雨纷纷。怕黄昏忽地又黄昏，不销魂怎地不销魂。新啼痕压旧啼痕，断肠人忆断肠人。今春香肌瘦几分？缕带宽三寸。 "},
{"title": "大德歌·冬景", "author": "关汉卿", "dynasty": "元代", "content": "雪粉华，舞梨花，再不见烟村四五家。密洒堪图画，看疏林噪晚鸦。黄芦掩映清江下，斜缆着钓鱼艖。 "},
{"title": "凭阑人·寄征衣", "author": "姚燧", "dynasty": "元代", "content": "欲寄君衣君不还，不寄君衣君又寒。寄与不寄间，妾身千万难。"},
{"title": "蟾宫曲·问人间谁是英雄", "author": "阿鲁威", "dynasty": "元代", "content": "问人间谁是英雄？有酾酒临江，横槊曹公。紫盖黄旗，多应借得，赤壁东风。更惊起南阳卧龙，便成名八阵图中。鼎足三分，一分西蜀，一分江东。"},
{"title": "思母", "author": "与恭", "dynasty": "元代", "content": "霜殒芦花泪湿衣，白头无复倚柴扉。去年五月黄梅雨，曾典袈裟籴米归。 "},
{"title": "莲藕花叶图", "author": "吴师道", "dynasty": "元代", "content": "玉雪窍玲珑，纷披绿映红。生生无限意，只在苦心中。 "},
{"title": "大德歌·冬", "author": "关汉卿", "dynasty": "元代", "content": "雪纷纷，掩重门，不由人不断魂，瘦损江梅韵。那不是清江江上村，香闺不冷落谁瞅问？好一个憔悴的凭栏人。 "},
{"title": "驻马听·吹", "author": "白朴", "dynasty": "元代", "content": "裂石穿云，玉管宜横清更洁。霜天沙漠，鹧鸪风里欲偏斜。凤凰台上暮云遮，梅花惊作黄昏雪。人静也，一声吹落江楼月。 "},
{"title": "雁儿落带得胜令·退隐", "author": "张养浩", "dynasty": "元代", "content": "云来山更佳，云去山如画，山因云晦明，云共山高下。倚仗立云沙，回首见山家，野鹿眠山草，山猿戏野花。云霞，我爱山无价，看时，行踏，云山也爱咱。 "},
{"title": "落梅风·人初静", "author": "马致远", "dynasty": "元代", "content": "人初静，月正明。纱窗外玉梅斜映。梅花笑人偏弄影，月沉时一般孤零。 "},
{"title": "殿前欢·楚怀王", "author": "贯云石", "dynasty": "元代", "content": "楚怀王，忠臣跳入汨罗江。《离骚》读罢空惆怅，日月同光。伤心来笑一场，笑你个三闾强，为甚不身心放？沧浪污你，你污沧浪。 "},
{"title": "阳春曲·笔头风月时时过", "author": "姚燧", "dynasty": "元代", "content": "笔头风月时时过，眼底儿曹渐渐多。有人问我事如何，人海阔，无日不风波。"},
{"title": "木兰花慢·西湖送春", "author": "梁曾", "dynasty": "元代", "content": "问花花不语，为谁落，为谁开。算春色三分，半随流水，半入尘埃。人生能几欢笑，但相逢、尊酒莫相催。千古幕天席地，一春翠绕珠围。彩云回首暗高台。烟树渺吟怀。拚一醉留春，留春不住，醉里春归。西楼半帘斜日，怪衔春、燕子却飞来。一枕青楼好梦，又教风雨惊回。"},
{"title": "水仙子·舟中", "author": "孙周卿", "dynasty": "元代", "content": "孤舟夜泊洞庭边，灯火青荧对客船。朔风吹老梅花片，推开篷雪满天。诗豪与风雪争先。雪片与风鏖战，诗和雪缴缠。一笑琅然。 "},
{"title": "虞美人·浙江舟中作", "author": "赵孟頫", "dynasty": "元代", "content": "潮生潮落何时了？断送行人老。消沉万古意无穷，尽在长空澹澹鸟飞中。海门几点青山小，望极烟波渺。何当驾我以长风？便欲乘桴浮到日华东。"},
{"title": "大德歌·秋", "author": "关汉卿", "dynasty": "元代", "content": "风飘飘，雨潇潇，便做陈抟睡不着。懊恼伤怀抱，扑簌簌泪点抛。秋蝉儿噪罢寒蛩儿叫，淅零零细雨打芭蕉。 "},
{"title": "山坡羊·燕城述怀", "author": "刘致", "dynasty": "元代", "content": "云山有意，轩裳无计，被西风吹断功名泪。去来兮，再休提！青山尽解招人醉，得失到头皆物理。得，他命里；失，咱命里。 "},
{"title": "人月圆·茫茫大块洪炉里", "author": "刘因", "dynasty": "元代", "content": "茫茫大块洪炉里，何物不寒灰。古今多少，荒烟废垒，老树遗台。太行如砺，黄河如带，等是尘埃。不须更叹，花开花落，春去春来。"},
{"title": "平湖乐·采菱人语隔秋烟", "author": "王恽", "dynasty": "元代", "content": "采菱人语隔秋烟，波静如横练。入手风光莫流转，共留连，画船一笑春风面。江山信美，终非吾土，问何日是归年？ "},
{"title": "南乡一剪梅·招熊少府", "author": "虞集", "dynasty": "元代", "content": "南阜小亭台，薄有山花取次开。寄语多情熊少府；晴也须来，雨也须来。随意且衔杯，莫惜春衣坐绿苔。若待明朝风雨过，人在天涯！春在天涯。 "},
{"title": "普天乐·垂虹夜月", "author": "徐再思", "dynasty": "元代", "content": "玉华寒，冰壶冻。云间玉兔，水面苍龙。酒一樽，琴三弄。唤起凌波仙人梦，倚阑干满面天风。楼台远近，乾坤表里，江汉西东。 "},
{"title": "岳鄂王墓", "author": "赵孟頫", "dynasty": "元代", "content": "鄂王坟上草离离，秋日荒凉石兽危。南渡君臣轻社稷，中原父老望旌旗。英雄已死嗟何及，天下中分遂不支。莫向西湖歌此曲，水光山色不胜悲。"},
{"title": "人月圆·会稽怀古", "author": "张可久", "dynasty": "元代", "content": "林深藏却云门寺，回首若耶溪。苎萝人去，蓬莱山在，老树荒碑。神仙何处，烧丹傍井，试墨临池。荷花十里，清风鉴水，明月天衣。 "},
{"title": "折桂令·客窗清明", "author": "乔吉", "dynasty": "元代", "content": "风风雨雨梨花，窄索帘栊，巧小窗纱。甚情绪灯前，客怀枕畔，心事天涯。三千丈清愁鬓发，五十年春梦繁华。蓦见人家，杨柳分烟，扶上檐牙。"},
{"title": "中吕·山坡羊", "author": "陈草庵", "dynasty": "元代", "content": "伏低伏弱，装呆装落，是非犹自来着莫。任从他，待如何？天公尚有妨农过，蚕怕雨寒苗怕火。阴，也是错；晴，也是错。\r\n身无所干，心无所患，一生不到风波岸。禄休干，贵休攀，功名纵得皆虚幻，浮世落花空过眼。官，也梦间；私，也梦间。\r\n林泉高攀，虀盐贫过，官囚身虑皆参破。富如何？贵如何？闲中自有闲中乐，天地一壶宽又阔！东，也在我；西，也在我。\r\n青霄有路，黄金无数，劝君万事从宽恕。富之余，贵也余，望将后代儿孙护，富贵不依公道取。儿，也受苦；孙，也受苦。\r\n繁华般弄，豪杰陪奉，一杯未尽笙歌送。恰成功，早无踪，似昨宵一枕南柯梦，人世枉将花月宠。春，也是空；秋，也是空。\r\n有钱有物，无忧无虑，赏心乐事休辜负。百年虚，七旬疏，饶君更比石崇富，合眼一朝天数足。金，也换主；银，也换主。\r\n风波实怕，唇舌休挂，鹤长凫短天生下。劝渔家，共樵家，从今莫讲贤愚话，得道多助失道寡。贤，也在他；愚，也在他。\r\n阴随阴报，阳随阳报，不以其道成家道。枉劬劳，不坚牢，钱财人口皆凶兆，一旦祸生福怎消？人，也散了；财，也散了。\r\n须教人倦，须教人怨，临危不与人方便。吃腥膻，着新鲜，一朝报应天公变，行止不依他在先。饥，也怨天；寒，也怨天。\r\n休争闲气，休生不义，终身孝悌心休退。去他疑，俺人非，得官休倚官之势，家富莫骄贫莫耻。天，也顺你；人，也顺你。\r\n官资新受，功名将就，折腰为在儿曹彀。赋归休，便抽头，黄花恰正开时候，篱下自教巾漉酒。功，也罢手；名，也罢手。\r\n三闾当日，一身辞世，此心倒大无萦系。氵屈其泥，啜其醨，何须自苦风波际，泉下子房和范蠡。清，也笑你；醒，也笑你。\r\n争奈聪慧，争夸手艺，乾坤一浑清浊气。察其实，不能知，时间难辨鱼龙辈，只到禹门三月里。龙，也认得；鱼，也认得。\r\n生涯虽旧，衣食足够，区区自要寻生受。一身忧，一心愁，身心常在他人彀，天道若能随分守。身，也自由；心，也自由。\r\n天于人乐，天于人祸，不知此个心何苦？叹萧何，反调唆，未央宫罹惹韩侯过，千古史书难改抹。成，也是他；败，也是他。\r\n晨鸡初叫，昏鸦争噪，那个不去红尘闹？路迢遥，水迢迢，功名尽在长安道，今日少年明日老。山，依旧好；人，憔悴了。\r\n愁眉紧皱，仙方可救，刘伶对面亲传授。满怀忧，一时愁，锦封未拆香先透，物换不如人世有。朝，也媚酒；昏，也媚酒。\r\n风流人坐，玻璃盏大，采莲学舞新曲破。饮时歌，醉时魔，眼前多少秋毫末，人世是非将就我。高，也亦可；低，也亦可。\r\n新修宅院，多开门面，要图久远儿孙佃。恣专权，横堆钱，更临危不与人方便，一日过深业贯满。天，也降愆；人，也做冤。\r\n江山如画，茅檐低厦，妇蚕缫、婢织红、奴耕稼。务桑麻，捕鱼虾，渔樵见了无别话，三国鼎分牛继马。兴，休羡他；亡，休羡他。\r\n风波时候，休教遥受，少年场上堪驰骤。酒盈瓯，锦缠头，休令人老花残候，花退落红人皓首。花，也自羞；人，也自羞。\r\n渊明图醉，陈抟贪睡，此时人不解当时意。志相违，事难随，不由他醉了齁睡，今日世途非向日。贤，谁问你？愚，谁问你？\r\n花开花谢，灯明灯灭，百年梦觉庄周蝶。兴时节，快活些，明朝绿鬓添霜雪，石氏邓通今谩说。人，不见也；钱，不见也。\r\n尧民堪讶，朱陈婚嫁，柴门斜搭葫芦架。沸池蛙，噪林鸦，牧笛声里牛羊下，茅舍竹篱三两家。民，田种多；官，差税寡。\r\n红尘千丈，风波一样，利名人一似风魔障。恰余杭，又敦煌，云南蜀海黄茅瘴，暮宿晓行一世妆。钱，金数两；名，纸半张。\r\n尘心撇下，虚名不挂，种园桑枣团茅厦。笑喧哗，醉麻查，闷来闲访渔樵话，高卧绿阴清昧雅。载，三径花；看，一段瓜。"},
{"title": "画鸭", "author": "揭傒斯", "dynasty": "元代", "content": "春草细还生，春雏养渐成。茸茸毛色起，应解自呼名。 "},
{"title": "清江引·春思", "author": "张可久", "dynasty": "元代", "content": "黄莺乱啼门外柳，雨细清明后。能消几日春，又是相思瘦。梨花小窗人病酒。 "},
{"title": "寿阳曲·潇湘夜雨", "author": "马致远", "dynasty": "元代", "content": "渔灯暗，客梦回。一声声滴人心碎。孤舟五更家万里，是离人几行清泪。"},
{"title": "山坡羊·长安怀古", "author": "赵善庆", "dynasty": "元代", "content": "骊山横岫，渭河环秀，山河百二还如旧。狐兔悲，草木秋；秦宫隋苑徒遗臭，唐阙汉陵何处有？山，空自愁；河，空自流。 "},
{"title": "人月圆·春晚次韵", "author": "张可久", "dynasty": "元代", "content": "萋萋芳草春云乱，愁在夕阳中。短亭别酒，平湖画舫，垂柳骄骢。一声啼鸟，一番夜雨，一阵东风。桃花吹尽，佳人何在，门掩残红。"},
{"title": "庆东原·忘忧草", "author": "白朴", "dynasty": "元代", "content": "忘忧草，含笑花，劝君闻早冠宜挂。那里也能言陆贾？那里也良谋子牙？那里也豪气张华？千古是非心，一夕渔樵话。 "},
{"title": "念奴娇·登石头城次东坡韵", "author": "萨都剌", "dynasty": "元代", "content": "石头城上，望天低吴楚，眼空无物。指点六朝形胜地，惟有青山如壁。蔽日旌旗，连云樯橹，白骨纷如雪。一江南北，消磨多少豪杰。寂寞避暑离宫，东风辇路，芳草年年发。落日无人松径里，鬼火高低明灭。歌舞尊前，繁华镜里，暗换青青发。伤心千古，秦淮一片明月！"},
{"title": "踏莎行·雪中看梅花", "author": "王旭", "dynasty": "元代", "content": "两种风流，一家制作。雪花全似梅花萼。细看不是雪无香，天风吹得香零落。虽是一般，惟高一着。雪花不似梅花薄。梅花散彩向空山，雪花随意穿帘幕。 "},
{"title": "殿前欢·客中", "author": "张可久", "dynasty": "元代", "content": "望长安，前程渺渺鬓斑斑。南来北往随征雁，行路艰难。青泥小剑关，红叶湓江岸，白草连云栈。功名半纸，风雪千山。 "},
{"title": "到京师", "author": "杨载", "dynasty": "元代", "content": "城雪初消荠菜生，角门深巷少人行。柳梢听得黄鹂语，此是春来第一声。 "},
{"title": "小桃红·胖妓", "author": "王和卿", "dynasty": "元代", "content": "夜深交颈效鸳鸯，锦被翻红浪。雨歇云收那情况，难当，一翻翻在人身上。偌长偌大，偌粗偌胖，压扁沈东阳。 "},
{"title": "蟾宫曲·咏西湖", "author": "奥敦周卿", "dynasty": "元代", "content": "西湖烟水茫茫，百顷风潭，十里荷香。宜雨宜晴，宜西施淡抹浓妆。尾尾相衔画舫，尽欢声无日不笙簧。春暖花香，岁稔时康。真乃“上有天堂，下有苏杭。” "},
{"title": "清江引·相思", "author": "徐再思", "dynasty": "元代", "content": "相思有如少债的，每日相催逼。常挑着一担愁，准不了三分利。这本钱见他时才算得。"},
{"title": "寒夜作", "author": "揭傒斯", "dynasty": "元代", "content": "疏星冻霜空，流月湿林薄。虚馆人不眠，时闻一叶落。"},
{"title": "木兰花慢·彭城怀古", "author": "萨都剌", "dynasty": "元代", "content": "古徐州形胜，消磨尽，几英雄。想铁甲重瞳，乌骓汗血，玉帐连空。楚歌八千兵散，料梦魂，应不到江东。空有黄河如带，乱山回合云龙。汉家陵阙起秋风，禾黍满关中。更戏马台荒，画眉人远，燕子楼空。人生百年如寄，且开怀，一饮尽千钟。回首荒城斜日，倚栏目送飞鸿。"},
{"title": "山坡羊·北邙山怀古", "author": "张养浩", "dynasty": "元代", "content": "悲风成阵，荒烟埋恨，碑铭残缺应难认。知他是铭朝君，晋朝臣?把风云庆会消磨尽，都做北邙山下尘。便是君，也唤不应；便是臣，也唤不应！ "},
{"title": "山家", "author": "刘因", "dynasty": "元代", "content": "马蹄踏水乱明霞，醉袖迎风受落花。怪见溪童出门望，鹊声先我到山家。"},
{"title": "小桃红·一城秋雨豆花凉", "author": "张可久", "dynasty": "元代", "content": "一城秋雨豆花凉，闲倚平山望。不似年时鉴湖上，锦云香，采莲人语荷花荡。西风雁行，清溪渔唱，吹恨入沧浪。 "},
{"title": "山坡羊·未央怀古", "author": "张养浩", "dynasty": "元代", "content": "三杰当日，俱曾此地，殷勤纳谏论兴废。见遗基，怎不伤悲！山河犹带英雄气，试上最高处闲坐地。东，也在图画里；西，也在图画里。 "},
{"title": "殿前欢·次酸斋韵", "author": "张可久", "dynasty": "元代", "content": "钓鱼台，十年不上野鸥猜。白云来往青山在，对酒开怀。欠伊周济世才，犯刘阮贪杯戒，还李杜吟诗债。酸斋笑我，我笑酸斋。晚归来，西湖山上野猿哀。二十年多少风流怪，花落花开。望云霄拜将台。袖星斗安邦策，破烟月迷魂寨。酸斋笑我，我笑酸斋。 "},
{"title": "般涉调·哨遍", "author": "睢景臣", "dynasty": "元代", "content": "　　【哨遍】社长排门告示，但有的差使无推故。这差使不寻俗，一壁厢纳草也根，一边又要差夫，索应付。又是言车驾，都说是銮舆，今日还乡故。王乡老执定瓦台盘，赵忙郎抱着酒胡芦。新刷来的头巾，恰糨来的绸衫，畅好是妆么大户。 　　【耍孩儿】瞎王留引定火乔男女，胡踢蹬吹笛擂鼓。见一彪人马到庄门，匹头里几面旗舒：一面旗白胡阑套住个迎霜兔，一面旗红曲连打着个毕月乌，一面旗鸡学舞，一面旗狗生双翅，一面旗蛇缠葫芦。 　　【五煞】红漆了叉，银铮了斧，甜瓜苦瓜黄金镀。明晃晃马镫枪尖上挑，白雪雪鹅毛扇上铺。这些个乔人物，拿着些不曾见的器仗，穿着些大作怪的衣服。 　　【四煞】辕条上都是马，套顶上不见驴。黄罗伞柄天生曲。车前八个天曹判，车后若干递送夫。更几个多娇女，一般穿着，一样妆梳。 　　【三煞】那大汉下的车，众人施礼数，那大汉觑得人如无物。众乡老展脚舒腰拜，那大汉挪身着手扶。猛可里抬头觑。觑多时认得，险气破我胸脯！　　【二煞】你身须姓刘，你妻须姓吕，把你两家儿根脚从头数。你本身做亭长耽几盏酒，你丈人教村学读几卷书。曾在俺庄东住，也曾与我喂牛切草，拽坝扶锄。 　　【一煞】春采了桑，冬借了俺粟，零支了米麦无重数。换田契强秤了麻三秤，还酒债偷量了豆几斛。有甚糊突处？明标着册历，见放着文书。 　　【尾声】少我的钱，差发内旋拨还；欠我的粟，税粮中私准除。只道刘三，谁肯把你揪捽住，白甚么改了姓、更了名，唤做汉高祖！"},
{"title": "四块玉·浔阳江", "author": "马致远", "dynasty": "元代", "content": "送客时，秋江冷。商女琵琶断肠声。可知道司马和愁听。月又明，酒又酲，客乍醒。 "},
{"title": "天净沙·鲁卿庵中", "author": "张可久", "dynasty": "元代", "content": "青苔古木萧萧，苍云秋水迢迢。红叶山斋小小，有谁曾到？探梅人过溪桥。"},
{"title": "双调·水仙花", "author": "乔吉", "dynasty": "元代", "content": "天机织罢月梭闲，石壁高垂雪练寒。冰丝带雨悬霄汉，几千年晒未干。露华凉人怯衣单。似白虹饮涧，玉龙下山，晴雪飞滩。"},
{"title": "人月圆·甘露怀古", "author": "徐再思", "dynasty": "元代", "content": "江皋楼观前朝寺，秋色入秦淮。败垣芳草，空廊落叶，深砌苍苔。远人南去，夕阳西下，江水东来。木兰花在，山僧试问，知为谁开？ "},
{"title": "殿前欢·对菊自叹", "author": "张养浩", "dynasty": "元代", "content": "对菊自叹可怜秋，一帘疏雨暗西楼。黄花零落重阳后，减尽风流。对黄花人自羞，花依旧，人比黄花瘦。问花不语，花替人愁。登会波楼四围山，会波楼上倚阑干。大明湖铺翠描金间，华鹊中问，爱江心六月寒。荷花绽，十里香风散。被沙头啼鸟，唤醒这梦里微官。玉香逦花玉香逦，花中无物比风流。芳姿夺尽人间秀，冰雪堪羞，翠帏中分外幽。开时候，把风月都熏透。神仙在此，何必扬州。村居会寻思，过中年便赋去来词。为甚等闲间不肯来城市？只怕俗却新诗。对着这落花村，流水堤，柴门闭柳外山横翠。便有些斜风细雨，也近不得这蒲笠蓑衣。"},
{"title": "清江引·钱塘怀古", "author": "任昱", "dynasty": "元代", "content": "吴山越山山下水，总是凄凉意。江流今古愁，山雨兴亡泪。沙鸥笑人闲未得。 "},
{"title": "题岳武穆王坟二首·其二", "author": "潘纯", "dynasty": "元代", "content": "湖水春来自绿波，空林人迹少经过。夜寒石马嘶风雨，日落山精泣薜萝。江左长城真自坏，邺中明月竟谁歌。惟馀满地苌弘血，草色年深碧更多。"},
{"title": "【双调】折桂令_想为官枉了", "author": "张养浩", "dynasty": "元代", "content": "想为官枉了贪图，正直清廉，自有亨衢。暗室亏心，纵想致富，天意何如？白图甚身心受苦，急回头暮景桑榆。婢妾妻孥，玉帛珍珠，都是过眼的风光，总是空虚。功名事一笔都勾，千里归来，两鬓惊秋。我自无能，谁言有道，勇退中流。柴门外春风五柳，竹篱边野水孤舟。绿蚁新篘，瓦钵磁瓯，直共青山，醉倒方休。功名百尺竿头，自古及今，有几个干休？一个悬首城门，一个和衣东市，一个抱恨湘流。一个十大功亲戚不留，一个万言策贬窜忠州。一个无罪监收，一个自抹咽喉。仔细寻思，都不如一叶扁舟。过金山寺长江浩浩西来，水面云山，山上楼台。山水相连，楼台相对，天与安排。诗句成风烟动色，酒杯倾天地忘怀。醉眼睁开，遥望蓬莱，一半儿云遮，一半儿烟霾。中秋一轮飞镜谁磨？照彻乾坤，印透山河。玉露泠泠，洗秋空银汉无波。比常夜清光更多，尽无碍桂影婆娑。老子高歌，为问嫦娥，良夜恹恹，不醉如何？凿池殷勤凿破苍苔，把湖泺风烟，中半分开。满意清香，尽都是千叶莲栽。看镜里红妆弄色，引沙头白鸟飞来。老子方才，陶写吟怀，忽见波光，摇动亭台。咏胡琴八音中最妙惟弦，塞上新声，字字清圆。锦树啼莺，朝阳鸣凤，空谷流泉。引玉杖轻笼慢捻，赛歌喉倾倒宾筵。常记当年，香案之前，一曲春生，四海名传。通州巡舟呼童解缆开船，见绿树青天，两岸回旋。欹枕篷窗，觉风波只在头边。桂棹举摇开翠烟，竹弹斜界破平川。老子狂颠，高咏诗篇，行过沙头，惊的些白鸟翩翩。白莲隐括〔木兰花慢〕幽花带露池塘，恨太华峰高，身世相妨。脉脉盈盈，何须解语，已断柔肠。羡公子风标异常，尽一生何限清香。华发沧浪，夜月壶觞，明日新声，付与秋娘。"},
{"title": "望月婆罗门引·和李廷弼韵就庆初度", "author": "张野", "dynasty": "元代", "content": "井梧叶下，西风正喜洗尘颜。犹然火甑之间。谁酿一天霖雨，爽气满河关。甚忧民老子，顿觉心宽。风亭月轩。更何用、种琅＊。自有平生节操，未老投闲。群鸟声里，又惊觉、黄梁梦一番。沉醉后、处处＊山。 "},
{"title": "太常引 暮行", "author": "李齐贤", "dynasty": "元代", "content": "栖鸦去尽远山青。看暝色，入林垌。灯火小于萤。人不见、苔扉半扃。照鞍凉月，满衣白露，系马睡寒厅。今夜候明星。又何处、长亭短亭。 "},
{"title": "咏永州", "author": "陈孚", "dynasty": "元代", "content": "烧痕惨淡带昏鸦，数尽寒梅未见花。回雁峰南寒百里，捕蛇说里数千家。澄江绕郭闻渔唱，怪石堆庭见吏衙。昔日愚溪何自苦，永州犹未是天涯。 "},
{"title": "【仙吕】赏花时_情泪流香淡", "author": "李子中", "dynasty": "元代", "content": "情泪流香淡脸桃，高髻鬆云亸凤翘，鸳被冷鲛绡。收拾烦恼，准备下捱今宵。【煞尾】篆烟消，银釭照，和个瘦影儿无言对着。自阳台云路杳，玉簪折难觅鸾胶。最难熬，更漏迢迢，线帖儿翻腾耳谩搔。愁的是断肠人病到，盼煞那负心贼不到，将封寄来书乘恨一时烧。"},
{"title": "窦娥冤", "author": "关汉卿", "dynasty": "元代", "content": "（外扮监斩官上，云）下官监斩官是也。今日处决犯人，着做公的把住巷口，休放往来人闲走。（净扮公人鼓三通、锣三下科。刽子磨旗、提刀，押正旦带枷上）（刽子云）行动些，行动些，监斩官去法场上多时了！（正旦唱）\r\n【正宫】【端正好】没来由犯王法，不堤防遭刑宪，叫声屈动地惊天！顷刻间游魂先赴森罗殿，怎不将天地也生埋怨？\r\n【滚绣球】有日月朝暮悬，有鬼神掌著生死权，天地也，只合把清浊分辨，可怎生糊突了盗跖、颜渊？为善的受贫穷更命短，造恶的享富贵又寿延。天地也，做得个怕硬欺软，却元来也这般顺水推船。地也，你不分好歹何为地？天也，你错勘贤愚枉做天！哎，只落得两泪涟涟。\r\n（刽子云）快行动些，误了时辰也。（正旦唱）\r\n【倘秀才】则被这枷扭的我左侧右偏，人拥的我前合后偃，我窦娥向哥哥行有句言。（刽子云）你有甚么话说？（正旦唱）前街里去心怀恨，后街里去死无冤，休推辞路远。\r\n（刽子云）你如今到法场上面，有甚么亲眷要见的，可教他过来，见你一面也好。（正旦唱）\r\n【叨叨令】可怜我孤身只影无亲眷，则落的吞声忍气空嗟怨。（刽子云）难道你爷娘家也没的？（正旦云）止有个爹爹，十三年前上朝取应去了，至今杳无音信。（唱）早已是十年多不睹爹爹面。（刽子云）你适才要我往后街里去，是甚么主意？（正旦唱）怕则怕前街里被我婆婆见。（刽子云）你的性命也顾不得，怕他见怎的？（正旦云）俺婆婆若见我披枷带锁赴法场餐刀去呵，（唱）枉将他气杀也么哥，枉将他气杀也么哥！告哥哥，临危好与人行方便。（卜儿哭上科，云）天那，兀的不是我媳妇儿！（刽子云）婆子靠后！（正旦云）既是俺婆婆来了，叫他来，待我嘱付他几句话咱。（刽子云）那婆子，近前来，你媳妇要嘱付你话哩。（卜儿云）孩儿，痛杀我也！（正旦云）婆婆，那张驴儿把毒药放在羊肚儿汤里，实指望药死了你，要霸占我为妻。不想婆婆让与他老子吃，倒把他老子药死了。我怕连累婆婆，屈招了药死公公，今日赴法场典刑。婆婆，此后遇着冬时年节，月一十五，有瀽不了的浆水饭，瀽半碗儿与我吃；烧不了的纸钱，与窦娥烧一陌儿。则是看你死的孩儿面上！（唱）\r\n【快活三】念窦娥葫芦提当罪愆，念窦娥身首不完全，念窦娥从前已往干家缘。婆婆也，你只看窦娥少爷无娘面。\r\n【鲍老儿】念窦娥伏侍婆婆这几年，遇时节将碗凉浆奠；你去那受刑法尸骸上烈些纸钱，只当把你亡化的孩儿荐。（卜儿哭科，云）孩儿放心，这个老身都记得。天那，兀的不痛杀我也！（正旦唱）婆婆也，再也不要啼啼哭哭，烦烦恼恼，怨气冲天。这都是我做窦娥的没时没运，不明不暗，负屈衔冤。（刽子做喝科，云）兀那婆子靠后，时辰到了也。（正旦跪科）（刽子开枷科）（正旦云）窦娥告监斩大人，有一事肯依窦娥，便死而无怨。（监斩官云）你有甚么事？你说。（正旦云）要一领净席，等我窦娥站立；又要丈二白练，挂在旗枪上：若是我窦娥委实冤枉，刀过处头落，一腔热血休半点儿沾在地下，都飞在白练上者。（监斩官云）这个就依你，打甚么不紧。（刽子做取席站科，又取白练挂旗上科）（正旦唱）\r\n【耍孩儿】不是我窦娥罚下这等无头愿，委实的冤情不浅；若没些儿灵圣与世人传，也不见得湛湛青天。我不要半星热血红尘洒，都只在八尺旗枪素练悬。等他四下里皆瞧见，这就是咱苌弘化碧，望帝啼鹃。\r\n（刽子云）你还有甚的说话？此时不对监斩大人说，几时说那？（正旦再跪科，云）大人，如今是三伏天道，若窦娥委实冤枉，身死之后，天降三尺瑞雪，遮掩了窦娥尸首。（监斩官云）这等三伏天道，你便有冲天的怨气，也召不得一片雪来，可不胡说！（正旦唱）\r\n【二煞】你道是暑气暄，不是那下雪天；岂不闻飞霜六月因邹衍？若果有一腔怨气喷如火，定要感的六出冰花滚似绵，免着我尸骸现；要什么素车白马，断送出古陌荒阡！\r\n（正里再跪科，云）大人，我窦娥死的委实冤枉，从今以后，着这楚州亢旱三年！（监斩官云）打嘴！那有这等说话！（正旦唱）\r\n【一煞】你道是天公不可期，人心不可怜，不知皇天也肯从人愿。做甚么三年不见甘霖降？也只为东海曾经孝妇冤，如今轮到你山阳县。这都是官吏每无心正法，使百姓有口难言！\r\n（刽子做磨旗科，云）怎么这一会儿天色阴了也？（内做风科，刽子云）好冷风也！（正旦唱）\r\n【煞尾】浮云为我阴，悲风为我旋，三桩儿誓愿明题遍。（做哭科，云）婆婆也，直等待雪飞六月，亢旱三年呵，（唱）那其间才把你个屈死的冤魂这窦娥显！\r\n（刽子做开刀，正旦倒科）（监斩官惊云）呀，真个下雪了，有这等异事！（刽子云）我也道平日杀人，满地都是鲜血，这个窦娥的血都飞在那丈二白练上，并无半点落地，委实奇怪。（监斩官云）这死罪必有冤枉。早两桩儿应验了，不知亢旱三年的说话，准也不准？且看后来如何。左右，也不必等待雪睛，便与我抬他尸首，还了那蔡婆婆去罢。（众应科，抬尸下）"},
{"title": "中吕·上小楼·隐居", "author": "任昱", "dynasty": "元代", "content": "荆棘满途，蓬莱闲住。诸葛茅芦，陶令松菊，张翰莼鲈。不顺俗，不妄图，清风高度。任年年落花飞絮。 "},
{"title": "沁园春·揩汗残妆", "author": "杨弘道", "dynasty": "元代", "content": "揩汗残妆，咀梅颦黛，楚腰如束。为蔗浆频饮，全疏绿蚁，绣床慵傍，闲倚青奴。解愠风来，忘忧花发，庭树扶疏如画图。凌波袜，步兰堂欲下，犹自踟蹰。星娥月姊相呼。趁清樾桃笙特地铺。怅紫箫声远，青鸾梦断，逸居无事，长日何如。玉子圆磨，文揪方界，多算须防一著输。闲情远，渐西山翠重，飞下阳鸟。"},
{"title": "遵化县感怀书事二首·其二", "author": "宋褧", "dynasty": "元代", "content": "有疾不饮酒，无悰难赋诗。豪强妨抚字，奸黠玩鞭笞。废堞群鸦集，荒山雪意垂。庭前一曕眺，聊尔当遨嬉。"},
{"title": "小桃红·采莲女", "author": "杨果", "dynasty": "元代", "content": "采莲船上采莲娇，新月凌波小。记得相逢对花酌，那妖娆，殢人一笑千金少。羞花闭月，沉鱼落雁，不恁也魂消。采莲人唱采莲词，洛浦神仙似。若比莲花更强似，那些儿，多情解怕风流事。淡妆浓抹，轻颦微笑，端的胜西施。采莲湖上采莲人，闷倚兰舟问。此去长安路相近，恨刘晨，自从别后无音信。人间好处，诗筹酒令，不管翠眉颦。 "},
{"title": "醉中天·花木相思树", "author": "刘时中", "dynasty": "元代", "content": "花木相思树，禽鸟折枝图。水底双双比目鱼，岸上鸳鸯户，一步步金厢翠铺。世间好处，休没寻思，典卖了西湖。 "},
{"title": "【中吕】朝天子·山中杂书三", "author": "张可久", "dynasty": "元代", "content": "山中杂书三首罢手，去休，已落在渊明后。百年心事付沙鸥，更谁是忘机友。洞口渔舟，桥边村酒，这清闲何处有？树头，锦鸠，花外啼春昼。夜长，未央，盼杀鸡三唱。东华听漏满靴霜，却笑渊明强。月朗禅床，风清鹤帐，梦不到名利场。草堂，暗香，春已到梅梢上。醉馀，草书，李愿盘谷序。青山一片范宽图，怪我来何暮？鹤骨清瘦，蜗壳蘧庐，得安闲心自足。蹇驴，和酒壶，风雪梅花路。野景亭瓜田邵平，草堂杜陵，五柳庄彭泽令。牵牛篱落掩柴荆，犬吠林塘静。树顶蟾明，水面风生，听渔歌三四声。小亭，野景，动著我莼鲈兴。酸斋席上听胡琴玉鞭，翠钿，记马上昭君面。一梭银线解冰泉，碎拆俪珠串。雁舞秋烟，莺啼春院，伤心塞草边。醉仙，彩笺，写万里关山怨。春思见他，问咱，怎忘了当初话？东风残梦小窗纱，月冷秋千架。自把琵琶，灯前弹罢，春深不到家。五花，骏马，何处垂杨下。梅友元帅席上老夫，病余，尚草《长门赋》。阿莲娇吻贯骊珠，试听《莺啼序》。玉露冰壶，香风琼树，醉归来不用扶。小奴，按舞，看了梅花去。"},
{"title": "游虎丘次仲举韵", "author": "陈谦", "dynasty": "元代", "content": "虎丘虎踞仍龙蟠，出郭先见翠巑岏。金玉黄炉灰劫远，旃檀古林风雨寒。僧来引绠动春涧，人醉拂花眠石坛。为语金坡王学士，巨然曾画此山看。"},
{"title": "中吕·朝天子·赴约", "author": "刘庭信", "dynasty": "元代", "content": "夜深深静悄，明朗朗月高，小书院无人到。书生今夜且休睡着，有句话低低道：半扇儿窗棂，不须轻敲，我来时将花树儿摇。你可便记着，便休要忘了，影儿动咱来到。"},
{"title": "寿阳曲·新秋至", "author": "贯云石", "dynasty": "元代", "content": "新秋至，人乍别，顺长江水流残月。悠悠画船东去也，这思量起头儿一夜。"},
{"title": "小桃红·江岸水灯", "author": "盍西村", "dynasty": "元代", "content": "万家灯火闹春桥，十里光相照，舞凤翔鸾势绝光。可怜宵，波间涌出蓬莱岛。香烟乱飘，笙歌喧闹，飞上玉楼腰。"},
{"title": "满庭芳·武林感旧", "author": "汤式", "dynasty": "元代", "content": "钱塘故旧，东吴霸业，南渡京师。其间四百八十寺，不似当时。山空濛湖潋滟何处写坡仙旧词？水清浅月黄昏何人吊浦老荒祠？伤情思，西湖若比，何似比西施？ "},
{"title": "水仙子·寻梅", "author": "乔吉", "dynasty": "元代", "content": "冬前冬后几村庄，溪北溪南两履霜，树头树底溪山上。冷风来何处香？ 忽相逢缟袂绡裳。酒醒寒惊梦，笛凄春断肠，淡月昏黄。 "},
{"title": "金字经·蛾眉能自惜", "author": "贯云石", "dynasty": "元代", "content": "蛾眉能自惜，别离泪似倾。休唱《阳关》第四声。情，夜深愁寐醒。人孤零，萧萧月二更。 "},
{"title": "余杭四月", "author": "白珽", "dynasty": "元代", "content": "四月馀杭道，一晴生意繁。朱樱青豆酒，绿草白鹅村。水满船头滑，风轻袖影翻。几家蚕事动，寂寂昼门关。 "},
{"title": "小桃红·杂咏", "author": "胡祗遹", "dynasty": "元代", "content": "海棠开过到蔷薇，春色无多味。争奈新来越憔悴。教他谁？小环也似知人意，疏帘卷起，重门不闭，要看燕双飞。"},
{"title": "浣溪沙·往年宏辞御题有西山晴雪诗", "author": "元好问", "dynasty": "元代", "content": "往年宏辞御题有西山晴雪诗。\r\n日射云间五色芝，鸳鸯宫瓦碧参差。西山晴雪入新诗。焦土已经三月火，残花犹发万年枝。他年江令独来时。"},
{"title": "沉醉东风·维扬怀古", "author": "汤舜民", "dynasty": "元代", "content": "锦帆落天涯那答，玉箫寒、江上谁家？空楼月惨凄，古殿风萧飒。梦儿中一度繁华，满耳涛声起暮笳，再不见看花驻马。"},
{"title": "玉楼春·惊沙猎猎风成阵", "author": "元好问", "dynasty": "元代", "content": "惊沙猎猎风成阵，白雁一声霜有信。琵琶肠断塞门秋，却望紫台知远近。深宫桃李无人问，旧爱玉颜今自恨。明妃留在两眉愁，万古春山颦不尽。"},
{"title": "水仙子·寻梅", "author": "乔吉", "dynasty": "元代", "content": "冬前冬后几村庄，溪北溪南两履霜，树头树底孤山上。冷风来何处香？ 忽相逢缟袂绡裳。酒醒寒惊梦，笛凄春断肠，淡月昏黄。 "},
{"title": "溪村即事", "author": "周权", "dynasty": "元代", "content": "寒翠飞崖壁，尘嚣此地分。鹤行松径雨，僧倚石阑云。竹色溪阴见，梅香岸曲闻。山翁邀客饮，闲话总成文。"},
{"title": "潘妃曲·带月披星担惊怕", "author": "商挺", "dynasty": "元代", "content": "带月披星担惊怕，久立纱窗下，等候他。蓦听得门外地皮儿踏，则道是冤家，原来风动荼蘼架。"},
{"title": "挽文山丞相 / 挽文丞相", "author": "虞集", "dynasty": "元代", "content": "徒把金戈挽落晖，南冠无奈北风吹。子房本为韩仇出，诸葛宁知汉祚移。云暗鼎湖龙去远，月明华表鹤归迟。不须更上新亭望，大不如前洒泪时。"},
{"title": "煞·赠长春宫雪庵学士", "author": "王伯成", "dynasty": "元代", "content": "莫苦求，休强揽。莫教邂逅遭坑陷。恐哉笞杖徒流绞，慎矣公侯伯子男。争夸炫，千钟美禄，一品高衔？ "},
{"title": "落梅风·蔷薇露", "author": "马致远", "dynasty": "元代", "content": "蔷薇露，荷叶雨，菊花霜冷香户。梅梢月斜人影孤，恨薄情四时辜负。"},
{"title": "喜春来·梅擎残雪芳心奈", "author": "元好问", "dynasty": "元代", "content": "梅擎残雪芳心奈，柳倚东风望眼开，温柔樽俎小楼台。红袖绕，低唱喜春来。 "},
{"title": "山坡羊·晨鸡初叫", "author": "陈草庵", "dynasty": "元代", "content": "晨鸡初叫，昏鸦争噪。那个不去红尘闹？路遥遥，个迢迢，功名尽在长安道。今日少年明日老。山，依旧好；人，憔悴了。 "},
{"title": "沉醉东风·对酒", "author": "卢挚", "dynasty": "元代", "content": "对酒问人生几何，被无情日月消磨。炼成腹内丹，泼煞心头火。葫芦提醉中闲过。万里云山入浩歌，一任旁人笑我。"},
{"title": "醉扶归·频去教人讲", "author": "吕止庵", "dynasty": "元代", "content": "频去教人讲，不去自家忙。若得相思海上方，不道得害这些闲魔障。你笑我眠思梦想，则不打到你头直上。 "},
{"title": "小阑干·去年人在凤凰池", "author": "萨都剌", "dynasty": "元代", "content": "去年人在凤凰池，银烛夜弹丝。沉水香消，梨云梦暖，深院绣帘垂。今年冷落江南夜，心事有谁知。杨柳风柔，海棠月淡，独自倚阑时。 "},
{"title": "水仙子·乐闲", "author": "张可久", "dynasty": "元代", "content": "铁衣披雪紫金关，彩笔题花白玉栏，渔舟棹月黄芦岸。几般儿君试拣，立功名只不如闲。李翰林身何在，许将军血未干，播高风千古严滩。 "},
{"title": "双调·夜行船·秋思", "author": "马致远", "dynasty": "元代", "content": "【夜行船】百岁光阴如梦蝶，重回首往事堪嗟。今日春来，明朝花谢。急罚盏夜阑灯灭。【乔木查】想秦宫汉阙，都做了蓑草牛羊野。不恁么渔樵无话说。纵荒坟横断碑，不辨龙蛇。【庆宣和】投至狐踪与兔穴，多少豪杰。鼎足三分半腰折，魏耶，晋耶？【落梅风】天教你富，莫太奢。无多时好天良夜。看钱儿硬将心似铁，空辜负锦堂风月。【风入松】眼前红日又西斜，疾似下坡车。晓来清镜添白雪，上床与鞋履相别。休笑鸠巢计拙，葫芦提一向装呆。【拨不断】名利竭，是非绝。红尘不向门前惹，绿树偏宜屋角遮，青山正补墙头缺，更那堪竹篱茅舍。【离亭宴煞】蛩吟罢一觉才宁贴，鸡鸣时万事无休歇。争名利何年是彻？看密匝匝蚁排兵，乱纷纷蜂酿蜜，闹攘攘蝇争血。裴公绿野堂，陶令白莲社。爱秋来时那些：和露摘黄花，带霜烹紫蟹，煮酒烧红叶，想人生有限杯，浑几个重阳节？人问我顽童记者：便北海探吾来，道东篱醉了也。"},
{"title": "蟾宫曲·咏西湖", "author": "奥敦周卿", "dynasty": "元代", "content": "西山雨退云收，缥缈楼台，隐隐汀洲。湖水湖烟，画船款棹，妙舞轻讴。野猿搦丹青画手，沙鸥看皓齿明眸。阆苑神州，谢安曾游。更比东山，倒大风流。 "},
{"title": "双调·夜行船·秋思", "author": "马致远", "dynasty": "元代", "content": "【夜行船】百岁光阴如梦蝶，重回首往事堪如。今日春来，明朝花谢。急罚盏夜阑灯灭。【乔木查】想秦宫汉阙，都做了蓑草牛羊野。不恁么渔樵无话说。纵荒坟横断碑，不辨龙蛇。【庆宣和】投至狐踪与兔穴，多少豪杰。鼎足三分半腰折，魏耶，晋耶？【落梅风】天教你富，莫太奢。无多时好天良夜。看钱儿硬将心似铁，空辜负锦堂风月。【风入松】眼前红日又西斜，疾似下坡车。晓来清镜添白雪，上床与鞋履相别。休笑鸠巢计拙，葫芦提一向装呆。【拨不断】名利竭，是非绝。红尘不向门前惹，绿树偏宜屋角遮，青山正补墙头缺，更那堪竹篱茅舍。【离亭宴煞】蛩吟罢一觉才宁贴，鸡鸣时万事无休歇。争名利何年是彻？看密匝匝蚁排兵，乱纷纷蜂酿蜜，闹攘攘蝇争血。裴公绿野堂，陶令白莲社。爱秋来时那些：和露摘黄花，带霜烹紫蟹，煮酒烧红叶，想人生有限杯，浑几个重阳节？人问我顽童记者：便北海探吾来，道东篱醉了也。"},
{"title": "水仙子·怀古", "author": "张可久", "dynasty": "元代", "content": "秋风远塞皂雕旗，明月高台金凤杯。红妆肯为苍生计，女妖娆能有几？两蛾眉千古光辉：汉和番昭君去，越吞吴西子归。战马空肥。 "},
{"title": "殿前欢·碧云深", "author": "卫立中", "dynasty": "元代", "content": "碧云深，碧云深处路难寻。数椽茅屋和云赁，云在松阴。挂云和八尺琴瑟，卧苔石将云根枕，折梅蕊把云梢沁。云心无我，云我无心。 "},
{"title": "江城子·龙阳观冬至作", "author": "尹志平", "dynasty": "元代", "content": "六阴消尽一阳生。暗藏萌。雪花轻。九九严凝，河海结层冰。二气周流无所住，阳数足，化龙升。归根复命性灵明。过天庭。入无形。返复天机，升降月华清。夺得乾坤真造化，功行满，赴蓬瀛。"},
{"title": "十二月过尧民歌·别情", "author": "王实甫", "dynasty": "元代", "content": "自别后遥山隐隐，更那堪远水粼粼。见杨柳飞绵滚滚，对桃花醉脸醺醺。透内阁香风阵阵，掩重门暮雨纷纷。怕黄昏忽地又黄昏，不销魂怎地不销魂。新啼痕压旧啼痕，断肠人忆断肠人。今春香肌瘦几分？缕带宽三寸。 "},
{"title": "鹊桥仙·赠可行弟", "author": "许有壬", "dynasty": "元代", "content": "花香满院，花阴满地，夜静月明风细。南坡一室小如舟，都敛尽，山林清致。竹帘半卷，柴门不闭，好个暮春天气。长安多少晓鸡声，管不到、江南春睡。"},
{"title": "普天乐·翠荷残", "author": "滕宾", "dynasty": "元代", "content": "翠荷残，苍梧坠。千山应瘦，万木皆稀，蜗角名，蝇瘦利。输与渊明陶陶醉，尽黄菊围绕东篱。良田数顷，黄牛二只，归去来兮。 "},
{"title": "醉高歌·感怀", "author": "姚燧", "dynasty": "元代", "content": "十年燕月歌声，几点吴霜鬓影。西风吹起鲈鱼兴，已在桑榆暮景。荣枯枕上三更，傀儡场头四并。人生幻化如泡影，那个临危自省？岸边烟柳苍苍，江上寒波漾漾。阳关旧曲低低唱，只恐行人断肠。十年旧剑长吁，一曲琵琶暗许。月明江上别湓浦，愁听兰舟夜雨。"},
{"title": "醉中天·花木相思树", "author": "刘时中", "dynasty": "元代", "content": "花木相思树，禽鸟折枝图。水底双双比目鱼，岸图鸳鸯户，一步步金厢翠铺。世间好处，休没寻思，典卖了西湖。 "},
{"title": "燕姬曲", "author": "萨都剌", "dynasty": "元代", "content": "燕京女儿十六七，颜如花红眼如漆。兰香满路马尘飞，翠袖笼鞭娇欲滴。春风驰荡摇春心，锦筝银烛高堂深。绣衾不暖锦鸳梦，紫帘垂雾天沉沉。芳年谁惜去如水，春困著人倦梳洗。夜来小雨润天街，满院杨花飞不起。"},
{"title": "小桃红·客船晚烟", "author": "盍西村", "dynasty": "元代", "content": "绿云冉冉锁清湾，香彻东西岸。官课九分办；厮追攀，渡头买得新鱼雁。杯盘不干，欢欣无限，忘了大家难。 "},
{"title": "蟾宫曲·扬州汪右丞席上即事", "author": "卢挚", "dynasty": "元代", "content": "江城歌吹风流，雨过平山，月满西楼。几许年华，三生醉梦，六月凉秋。按锦瑟佳人劝酒，卷朱帘齐按凉州。客去还留，云树萧萧，河汉悠悠。 "},
{"title": "水龙吟·酹辛稼轩墓在分水岭下", "author": "张野", "dynasty": "元代", "content": "岭头一片青山，可能埋得凌云气。遐方异域，当年滴尽，英雄清泪。星斗撑肠，云烟盈纸，纵横游戏。漫人间留得，阳春白雪，千载下，无人继。不见戟门华第。见萧萧竹枯松悴。问谁料理，带湖烟景，瓢泉风味。万里中原，不堪回首，人生如寄。且临风高唱，逍遥旧曲，为先生酹。 "},
{"title": "王氏能远楼", "author": "范梈", "dynasty": "元代", "content": "游莫羡天池鹏，归莫问辽东鹤。人生万事须自为，跬步江山即寥廓。请君得酒勿少留，为我痛酌王家能远之高楼。醉捧句吴匣中剑，斫断千秋万古愁。沧溟朝旭射燕甸，桑枝正搭虚窗面。昆仑池上碧桃花，舞尽东风千万片。千万片，落谁家？愿倾海水溢流霞。寄谢尊前望乡客，底须惆怅惜天涯。 "},
{"title": "鹧鸪天·赠驭说高秀英", "author": "王恽", "dynasty": "元代", "content": "短短罗袿淡淡妆，拂开红袖便当场。掩翻歌扇珠成串，吹落谈霏玉有香。由汉魏，到隋唐，谁教若辈管兴亡。百年总是逢场戏，拍板门锤未易当。 "},
{"title": "喜春来·春盘宜剪三生菜", "author": "元好问", "dynasty": "元代", "content": "春盘宜剪三生菜，春燕斜簪七宝钗。春风春酝透人怀。春宴排，齐唱喜春来。 "},
{"title": "踏歌行·梦里思大漠", "author": "刘致", "dynasty": "元代", "content": "梦里思大漠，花时别渭城。长亭咫尺人孤零。愁听阳关第四声。且行且慢且叮咛，踏歌行人未停。 "},
{"title": "冀州道中", "author": "王冕", "dynasty": "元代", "content": "我行冀州路，默想古帝都。水土或匪昔，禹贡书亦殊。城郭类村坞，雨雪苦载涂。丛薄聚冻禽，狐狸啸枯株。寒云着我巾，寒风裂我襦。盱衡一吐气，冻凌满髭须。程程望烟火，道傍少人居。小米无得买，浊醪无得酤。土房桑树根，仿佛似酒垆。徘徊问野老，可否借我厨？野老欣笑迎，近前挽我裾。热水温我手，火炕暖我躯。丁宁勿洗面，洗面破皮肤。我知老意仁，缓缓驱仆夫。窃问老何族？云是奕世儒。自从大朝来，所习亮匪初。民人籍征戍，悉为弓矢徒。纵有好儿孙，无异犬与猪。至今成老翁，不识一字书。典故无所考，礼义何所拘？论及祖父时，痛入骨髓余。我闻忽太息，执手空踌蹰。踌蹰向苍天，何时更得甦？饮泣不忍言，拂袖西南隅。 "},
{"title": "拨不断·大鱼", "author": "王和卿", "dynasty": "元代", "content": "胜神鳌，夯风涛，脊梁上轻负着蓬莱岛。万里夕阳锦背高，翻身犹恨东洋小，太公怎钓？ "},
{"title": "听雨", "author": "虞集", "dynasty": "元代", "content": "屏风围坐鬓毵毵，绛蜡摇光照暮酣。京国多年情尽改，忽听春雨忆江南。 "},
{"title": "殿前欢·客中", "author": "张可久", "dynasty": "元代", "content": "望长安，前程渺渺鬓斑斑。南来北往随征雁，行斑艰难。青泥小剑关，红叶湓江岸，白草连云栈。功名半纸，风雪千山。 "},
{"title": "挽文山丞相 / 挽文丞相", "author": "虞集", "dynasty": "元代", "content": "徒把金戈挽落晖，南冠无奈北风吹。子房本为无仇出，诸葛宁知汉祚移。云暗鼎湖龙去远，月明华表鹤归迟。不须更上新亭望，大不如前洒泪时。"},
{"title": "朝天子·归隐", "author": "汪元亨", "dynasty": "元代", "content": "长歌咏楚词，细赓和杜诗，闲临写羲之字。乱云堆里结茅茨，无意居朝市。珠履三千，金钗十二，朝承恩暮赐死。采商山紫芝，理桐江钓丝，毕罢了功名事。"},
{"title": "一枝花·咏喜雨", "author": "张养浩", "dynasty": "元代", "content": "用尽我为国为民心，祈下些值金值玉雨，数年空盼望，一旦遂沾濡，唤省焦枯，喜万象春如故，恨流民尚在途，留不住都弃业抛家，当不的也离乡背土。\r\n【梁州】恨不得把野草翻腾做菽粟，澄河沙都变化做金珠。直使千门万户家豪富，我也不枉了受天禄。眼觑着灾伤教我没是处，只落得雪满头颅。\r\n【尾声】青天多谢相扶助，赤子从今罢叹吁。只愿得三日霖霪不停住，便下当街上似五湖，都渰了九衢，犹自洗不尽从前受过的苦。"},
{"title": "东阳道上", "author": "黄镇成", "dynasty": "元代", "content": "山谷苍烟薄，穿林白日斜。崖崩迂客路，木落见人家。野碓喧春水，山桥枕浅沙。前村乌桕熟，疑是早梅花。"},
{"title": "曹仁宪谨荣寿", "author": "刘崧", "dynasty": "元代", "content": "闻说香山九老，高年聚会同堂。自昔名□不朽，至今姓氏犹芳。惟兹夫子嗣起，足与前人并良。我辈称觞再拜，冈陵为诵一章。"},
{"title": "四块玉·酒旋沽", "author": "马致远", "dynasty": "元代", "content": "酒旋沽，鱼新买，满眼云山画图开。清风明月还诗债。本是个懒散人，又无甚经济才，归去来。"},
{"title": "双调·水仙子", "author": "白朴", "dynasty": "元代", "content": "一夕梵唱一夕秋，一叶轻舟一叶愁。千寻碧湖千寻酒，丝竹慢，唱不休，红颜总是归尘垢。听钟十年后，隔雨看小楼，却叫人怎生回头？"},
{"title": "普天乐·秋江忆别", "author": "赵善庆", "dynasty": "元代", "content": "晚天长，秋水苍。山腰落日，雁背斜阳。壁月词，朱唇唱。犹记当年兰舟上，洒西风泪湿罗裳。钗分凤凰，杯斟鹦鹉，人拆鸳鸯。 "},
{"title": "毕醇斋示题秦淮夜泊图句有感旧游", "author": "顾济", "dynasty": "元代", "content": "水亭夹岸绝珑玲，绕遍青溪几曲棂。客思欲将红豆种，夜凉风影一镫青。"},
{"title": "梦武昌", "author": "揭傒斯", "dynasty": "元代", "content": "黄鹤楼前鹦鹉洲，梦中浑似昔时游。苍山斜入三湘路，落日平铺七泽流。鼓角沈雄遥动地，帆樯高下乱维舟。故人虽在多分散，独向南池看白鸥。 "},
{"title": "蟾宫曲·赠名姬玉莲", "author": "徐再思", "dynasty": "元代", "content": "荆山一片玲珑。分付冯夷，捧出波中。白羽香寒，琼衣露重，粉面冰融。知造化私加密宠，为风流洗尽娇红。月对芙蓉，人在帘栊。太华朝云，太液秋风。"},
{"title": "曹仁宪谨荣寿 其二", "author": "刘崧", "dynasty": "元代", "content": "斯文今属斯人，天付东瀛教民。化雨及时功倍，仁风载路治淳。先生意态何远，太古须眉自真。为祝从今不老，满城桃李长春。"},
{"title": "醉题", "author": "赵善庆", "dynasty": "元代", "content": "苦吟镇日爱风骚，醉后偏矜意气豪。宁诵相如《大人赋》，不弹摩诘《郁轮袍》。矮窗残日排书卷，老屋青春压酒槽。栗里归来耻腰折，凉州那得换葡萄。"},
{"title": "塞鸿秋·爱他时似爱初生月", "author": "佚名", "dynasty": "元代", "content": "爱他时似爱初生月，喜他时似喜看梅梢月，想他时道几首西江月，盼他时似盼辰勾月。当初意儿别，今日相抛撇，要相逢似水底捞明月。 "},
{"title": "小桃红·淡烟微雨锁横塘", "author": "盍西村", "dynasty": "元代", "content": "淡烟微雨锁横塘，且看无风浪。一叶轻舟任飘无，芰荷香，渔歌虽美休高唱。些儿晚凉，金沙滩上，多有睡鸳鸯。 "},
{"title": "鹦鹉曲·夷门怀古", "author": "冯子振", "dynasty": "元代", "content": "人生只合梁园住，快活煞几个白头父。指他家五辈风流，睡足胭脂坡雨。〔幺〕说宣和锦片繁华，辇路看元宵去。马行街直转州桥，相国寺灯楼几处。 "},
{"title": "院中独坐", "author": "虞集", "dynasty": "元代", "content": "何处它年寄此生，山中江上总关情。无端绕屋长松树，尽把风声作雨声。 "},
{"title": "沉醉东风·挂绝壁松枯倒倚", "author": "卢挚", "dynasty": "元代", "content": "挂绝壁松枯倒倚，落残霞孤鹜齐飞。四围不尽山，一望无穷水。散西风满天秋意。夜静云帆月影低，载我在潇湘画里。 "},
{"title": "渔父词二首·其一", "author": "赵孟頫", "dynasty": "元代", "content": "渺渺烟波一叶舟，西风落木五湖秋。盟鸥鹭，傲王侯，管甚鲈鱼不上钩。"},
{"title": "古辞", "author": "张九思", "dynasty": "元代", "content": "郁郁空山苍，霭霭远村树。濯濯明月辉，汩汩寒波注。松风韵素琴，菱塘飞白鹭。中有太古人，散发振遥步。俗书吾不解，长镵吾不恶。一饱乃弃余，一饮尽仙露。世士无与言，吐纳骈新故。寒天变暄暖，古老还童孺。鼾卧十丈岩，流云相驻护。有时独啸声，垠谷莽回互。"},
{"title": "画梅仙歌", "author": "杨铸", "dynasty": "元代", "content": "玉虬夜饮灵潭水，喷出珠玑春满纸。骑牛吹笛煮石翁，五百年来神不死。某伯丰格如元章，醒眼如醉神洋洋。爱梅合眼测梅理，一扫百纸花低昂。枝头明月情惆怅，照汝横眠作罗帐。倒骑胡蝶入罗浮，茫茫花海云涛涨。诗笔夭矫如梅龙，一洗臃肿真玲珑。虎山桥畔执我手，两枝健笔俱凌空。尊前讶我头未白，狂名久播溪南翁。画船粉黛休顾盼，酒徒性与青山浓。何时放艇缥缈峰，与君一罄平生胸。"},
{"title": "湘妃怨·次韵金陵怀古", "author": "张可久", "dynasty": "元代", "content": "朝朝琼树后庭花，步步金莲潘丽华，龙蟠虎踞山如画。伤心诗句多，危城落日寒鸦。凤不至空台上，燕飞来百姓家，恨满天涯。"},
{"title": "归舟", "author": "揭傒斯", "dynasty": "元代", "content": "汀洲春草遍，风雨独归时。大舸中下流，青山两岸移。鸦啼木郎庙，人祭水神祠。波浪争掀舞，艰难久自知。"},
{"title": "渡江", "author": "华沅", "dynasty": "元代", "content": "夕阳鸣橹下邗沟，叶叶风帆江上秋。八月鲤鱼风信早，荻花吹白钓人头。"},
{"title": "题苏武牧羊图", "author": "杨维桢", "dynasty": "元代", "content": "未入麒麟阁，时时望帝乡。寄书元有雁，食雪不离羊。旄尽风霜节，心悬日月光。李陵何以别，涕泪满河梁。"},
{"title": "四块玉·警世", "author": "曾瑞", "dynasty": "元代", "content": "狗探汤，鱼着网，急走沿身痛着伤。柳腰花貌邪魔旺。柳弄娇，花艳妆，君莫赏。 "},
{"title": "万泉叹", "author": "胡天游", "dynasty": "元代", "content": "厚地无底不可穿，掘井设尺空到千。诸村百酂共一渴，双涧但绕孤城边。县人已病耕土瘠，县名更似相欺得。夏资饮雨冬聚雪，涫沐尚为糜釜惜。苦辛未蒙长官识，转苦回甘谁气力，安得抽刀刺疏勒。"},
{"title": "赋得明妃三叠 其二", "author": "胡天游", "dynasty": "元代", "content": "明妃一顾已倾城，紫台远去转娉婷。鸣驼嘶马杂羌语，夜夜朝朝那可听。天低海水西流处，独有琵琶堪唤语。断丝枯木本无情，犹胜人心百千许。幽怨声声解与传，自怜意态骄神仙。生不得当茂陵亦帝真龙子，乍可巫山峡月空婵娟。"},
{"title": "小桃红·杂咏", "author": "盍西村", "dynasty": "元代", "content": "绿杨堤畔蓼花洲，可爱溪山秀，烟水茫茫晚凉后。捕鱼舟，冲开万顷玻璃皱。 乱云不收，残霞妆就，一片洞庭秋。 "},
{"title": "寄生草·间别", "author": "查德卿", "dynasty": "元代", "content": "姻缘簿剪做鞋样，比翼鸟搏了翅翰，火烧残连理枝成炭，针签瞎比目鱼儿眼，手揉碎并头莲花瓣，掷金钗攧断凤凰头，绕池塘挼碎鸳鸯弹。 "},
{"title": "秋日作", "author": "胡天游", "dynasty": "元代", "content": "蟋蟀语中宵，凄切不肯休。微物尔何知，亦与时节谋。虽未入床下，已复在户陬。似道寒气深，催人理衣裘。嗟哉无襦客，破葛悬床头。高歌但竟日，晏默何所求。"},
{"title": "次韵雪抱公《秋津山寺登高》", "author": "刘肃", "dynasty": "元代", "content": "一笔秋烟抹翠微，记曾海上雁初归。途残蓬峤新游记，妆点家山旧钓矶。大著早惊魑魅魄，重阳又振薜萝衣。卷帘独我偏多病，绕榻黄花瘦影依。"},
{"title": "赋得明妃三叠 其一", "author": "胡天游", "dynasty": "元代", "content": "明妃生照楚江清，艳比天边明月明。尚愁金屋污仙骨，绝代岂为呼韩生。龙堆雪卷黄沙雨，偏著春风双黛妩。定知造物惜红颜，故使漂零擅千古。君不见邯郸人家施薄朱，暮倚市门朝佩珠。可怜光采霸天下，何恨当年卫子夫。"},
{"title": "重九", "author": "鲁渊", "dynasty": "元代", "content": "白雁南飞天欲霜，萧萧风雨又重阳。己知建德非吾土，还忆并州是故乡。蓬鬓转添今日白，菊花犹似去年黄。登高莫上龙山路，极目中原草木荒。"},
{"title": "次韵题明妃图", "author": "智圆", "dynasty": "元代", "content": "遥辞汉殿泪痕稠，沙漠凄凄雁阵秋。到此画工忘故我，也惊愁绪锁眉头。"},
{"title": "春晚出郭送溧阳公归葬江南述感 其一", "author": "胡天游", "dynasty": "元代", "content": "望到郊门万古愁，归来城府飒清秋。阅人华屋更相待，流涕哀筝并自休。陵处可应成下马，路分犹怕近西州。川原便逐东风改，会有心期白日留。"},
{"title": "同张明府泛五姓湖有怀真谷山长", "author": "胡天游", "dynasty": "元代", "content": "百顷风漪当面起，下马就船三十里。五月清凉无处寻，赤日青天归净洗。主人好客复爱奇，晓郭邀出临空陂。微茫未辨野岸阔，飒爽但信回飙吹。峨岢驾桨船窗倚，舟子凫雏相向喜。旷观不复碍波澜，幽思何如被莲苇。棹入陂心渺无极，浮虚浮翠皆生白。琉璃看作地上行，翡翠来从浦边直。袅袅瀜瀜动偏侧，阴插中条陂底黑。倒入珊瑚荡陂色，朝暮西南烟雾积。蔓牵藻荇平于席，玉醥哀丝催转剧。乐事贫穷唤打鱼，渔舟出没捷若驱。未知蛟龙有扰怒，咫尺失水观须臾。赤尾银刀杂相送，鲙盘挥霍行鲜供。日暮陂深愁奈何，杳冥忽惊波浪横。奔雷举扇却可麾，鬼神有意同清机。雨飞知向何处黑，鹭瞑悄立沙漘微。舵楼传钟崖寺暗，岭树挂月高城辉。扶醉归来嗔两炬，清景回头失相遇。少昊祠南烟草深，忽忆春星醉边聚。有无变化也复多，抹眼人间飞电去。"},
{"title": "次韵登凌歊台", "author": "萨都剌", "dynasty": "元代", "content": "山势如龙去复回，闲云野望护重台。离宫夜有月高下，辇路日无人往来。春色不随亡国尽，野花只作旧时开。断碑衰草荒烟里，风雨年年上绿苔。"},
{"title": "舟入茅夹子", "author": "张九思", "dynasty": "元代", "content": "暮色苍然至，明星落小山。篙声残石齿，人影入烟鬟。泛梗沙鸥似，冲寒旅雁艰。吾生惭羽化，何计出尘寰。"},
{"title": "游子 其一", "author": "胡天游", "dynasty": "元代", "content": "游子昔出门，春晖犹未阑。依依萱草花，一步三阑还。游子今出门，白日忽已寒。高堂如旧时，不见堂上颜。羊肠尽绕下堂路，今日转悲离别难。"},
{"title": "白沟", "author": "刘因", "dynasty": "元代", "content": "宝符藏山自可攻，儿孙谁是出群雄。幽燕不照中天月，丰沛空歌海内风。赵普元无四方志，澶渊堪笑百年功。白沟移向江淮去，止罪宣和恐未公。"},
{"title": "曹仁宪谨荣寿 其二", "author": "黄璋", "dynasty": "元代", "content": "斯文今有主，一代颂鸿儒。道绍二程学，龄登九老图。化裁金作砺，持守玉为壶。我辈蒙嘉惠，称扬岂近谀。"},
{"title": "春晚出郭送溧阳公归葬江南述感 其三", "author": "胡天游", "dynasty": "元代", "content": "一梦从公十载深，塞云关雪换朝阴。嘘枯地觉无余恨，留落天疑直至今。经共任安终托意，早成疏傅欲归心。两嗟萧瑟东风外，尽与伤春变楚吟。"},
{"title": "赋得明妃三叠 其一", "author": "胡天游", "dynasty": "元代", "content": "明妃生照楚江清，艳比天边明月明。尚愁金屋天仙骨，绝代岂为呼韩生。龙堆雪卷黄沙雨，偏著春风双黛妩。定知造物惜红颜，故使漂零擅千古。君不见邯郸人家施薄朱，暮倚市门朝佩珠。可怜光采霸天下，何恨当年卫子夫。"},
{"title": "层城", "author": "胡天游", "dynasty": "元代", "content": "欲倚层城俯八垓，手挼云雨转璇魁。终疑上帝难容谏，便恐神仙亦妒才。世界古来余一粟，昆明夜半又飞灰。思量惟有人间乐，醉看貂蝉向大槐。"},
{"title": "游子 其二", "author": "胡天游", "dynasty": "元代", "content": "游子昔归来，欢迎倚闾色。能于冻雪底，引得春风直。游子今归来，华姿正徘徊。春风若有泪，独劝游子挥。不如天涯无还期，不见春风伤客时。"},
{"title": "溧阳公于城西祠祷雨即次展候因遍游斋院中", "author": "胡天游", "dynasty": "元代", "content": "灵祠抗龙首，崇覆凝丹垩。森壁寒雾姿，严旌振风魄。柏寝郁疑沈，烟楹转成积。国荣表威虔，年祥寄明职。诚轨谅斯臻，鸿羊缅犹陟。閒房香林外，一磬通幽迹。曙鸟散余喧，无人深草色。由来閟宫邃，荃宰劳蠲愊。中谷已云忧，周原沛应惜。望望西郊远，稍稍重林迮。凉绪结疏条，亭皋虚霭白。庶几及旋轸，展眺收清涤。"},
{"title": "齐天乐·蝉", "author": "仇远", "dynasty": "元代", "content": "夕阳门巷荒城曲，清间早鸣秋树。薄翦绡衣，凉生鬓影，独饮天边风露。朝朝暮暮。奈一度凄吟，一番凄楚。尚有残声，蓦然飞过别枝去。 齐宫往事谩省，行人犹与说，当时齐女。雨歇空山，月笼古柳，仿佛旧曾听处。离情正苦。甚懒拂笺，倦拈琴谱。满地霜红，浅莎寻蜕羽。 "},
{"title": "次韵寄铁梅粤东", "author": "刘肃", "dynasty": "元代", "content": "一缄远寄草堂诗，绝胜连宵梦见之。瘴诲回飙词客倦，屋梁落月故人疑。识途老马宁终弃，衔石冤禽未是痴。五岭花开春讯早，倚天拔剑此何时。"},
{"title": "恭挽皇清授赠中宪大夫常理斋老先生二首 其二", "author": "郭玉珩", "dynasty": "元代", "content": "凄风苦月透刀瘢，万里长征竟未还。但使淩烟名不朽，忠魂到处是家山。"},
{"title": "辛巳元夕牧翁偕我闻居士载酒携灯过我荒斋牧翁席上诗成依韵奉和", "author": "沈璜", "dynasty": "元代", "content": "乍停歌舞息喧阗，移泊桥西蓬户前。弱柳弄风残雪地，老梅破萼早春天。酒边花倚灯争艳，帘外云开月正圆。夜半诗成多藻思，幽庭芳草倍鲜妍。"},
{"title": "赠廖再卿", "author": "顾济", "dynasty": "元代", "content": "一剑干戈里，书生气骨遒。湖山沦末劫，烽火黯沧洲。义动秦庭哭，身悲楚馆留。苍烟沈白日，风雪暮江头。"},
{"title": "送谢侍御赴长沙", "author": "胡天游", "dynasty": "元代", "content": "帐底吹篪夜解围，剑炊刀淅两危机。请来斩马平陵去，看遍黄羊属国归。物论清流几人是，书成孤愤举时非。戟髯强项生平意，坐映江山合有辉。"},
{"title": "恭挽皇清授赠中宪大夫常理斋老先生二首 其一", "author": "郭玉珩", "dynasty": "元代", "content": "轻裘缓带一儒生，万里从戎事远征。岂是豺狼能肆恶，祇因星斗暂回明。血袍搦战乾坤赤，甲马含悲草木平。凛凛英魂何处所，一轮皓月照天清。"},
{"title": "秋夜闻笛", "author": "周巽", "dynasty": "元代", "content": "今夕是何夕，忽听苍龙吟。成连之海上，千载有遗音。窥牖月如水，隔墙风满林。漏深吹忽断，不尽故乡心。"},
{"title": "汉杜陵五凤铜行灯槃歌", "author": "胡天游", "dynasty": "元代", "content": "井焰沈然灭火久，风歌沦唱四方守。祇怜旧梦去无迹，尚怪此槃今在手。摩挲背面三反覆，俯仰兴衰一论取。究观铭篆推甲子，上逐金人争老寿。斑斑泽暗蜡痕热，帖帖寒侵月华彀。微微过雨润生翠，庚庚当几横沈黝。纹花蹙蹙少萦线，蛮鼓琤琤珠戛扣。故非山林记汲县，仅异款识书元舅。七叶天扶病已立，五凤盛继元封旧。阙中三月集鸾鹊，海内百户欢牛酒。荐嘉灵畤合神鬼，赐玺名王侍铢娄。属车夜临属玉观，卤簿春上池阳薮。婕妤娙娥持挟笔，黄门舍郎导先首。荧煌炫转烛天地，熊虹辉焕迷宵昼。颇哀曾孙出襁褓，甘绝属籍蒙诛丑。皇皇狱邸托胡组，时时鬼火吹阴羑。更无死灰然宿爨，岂有余光被幽杻。买饼市门徵博进，斗鸡下杜驱畋狗。归来爇柄自回照，幸免凿壁增嗤诟。潜鳞忽然雷电激，万骑乍觉风云走。甘泉上林备物御，技巧工匠穷斤镂。华檠豹脂引裂缺，宝炬螭蟠动蚴蟉。啬夫初闻许广汉，作者近役山工友。长悬日月照庭殿，尽拥星辰卫轩囿。宝剑何年砺陵厈，金碗相将发陇亩。永辞地市肠一断，散掷人间泪添垢。柯摧蒂折意谁惜，转绿回黄色空懰，由来世事难度料，略省人物同遭偶。得时失时易虎鼠，翻手覆手奚思咎。光辉早侍万乘侧，流落岂计千春后。更寻转徙余岁月，讵识完朽归谁某。往时舟彝纷错落，递阅年载遗十九。风花水浪原不定，游尘野马终乌有。古人但恨不可望，遗物聊凭吟在口。残釭晕喜灿红语，冻砚呵寒僵秃帚。不知咿喔唱黄鸡，已过阑干倾北斗。"},
{"title": "杨花", "author": "王霖", "dynasty": "元代", "content": "才看飞雪杨花似，又见杨花似雪飞。总与白头相映发，可怜老眼只依稀。乱随行迹铺苔径，故傍吟身透薄帏。念汝无情尚漂泊，天涯羁宦几时归。"},
{"title": "寻碧山吟社遗址怀兴复诸先生", "author": "华沅", "dynasty": "元代", "content": "披榛寻古社，寂寂深山境。龙缝白云封，藓气凝霜冷。缅彼旧吟人，令我心耿耿。春风翛然来，岚光漾日影。俯仰今昔间，不定如萍梗。行行碧山阿，钟声度西岭。"},
{"title": "三江闸", "author": "胡天游", "dynasty": "元代", "content": "青天初破险，白马竟当秋。众水千年会，重溟一气收。远怀秦太守，高转蜀江流。疏凿微茫外，星辰永夜浮。"},
{"title": "赋得明妃三叠 其三", "author": "胡天游", "dynasty": "元代", "content": "明妃初向长门入，窈窕无心矜独立。自然动影回春风。璚鬟薄洗巫云湿。六宫良家五陵子，容华多少夸桃李。齐声却步称第一，今朝争为甘心死。妇人妒色恒自持，尚令忘妒前相悲。如何环艳映海日，近出珠栊人不知。以图索马安有马，况是丹青不能画。画师长安市上儿，一生解貌东家施。黄金纵使不相责，鄙人讵识天人姿。昔疑汉妾今焉支，妾身分明不泪垂。玉颜一为他人得，枉是千金莫赎时。"},
{"title": "题春江渔父图", "author": "杨维桢", "dynasty": "元代", "content": "一片青天白鹭前，桃花水泛住家船。呼儿去换城中酒，新得槎头缩项鯿。"},
{"title": "塞上观落日", "author": "胡天游", "dynasty": "元代", "content": "落日与天倾，天连塞草晴。看从沙上汲，翻似海边生。惨淡开红烧，虚无恋远明。何人把羌管，先作月中声。"},
{"title": "春晚出郭送溧阳公归葬江南述感 其四", "author": "胡天游", "dynasty": "元代", "content": "冠剑行看欲就封，过门争感旧时龙。人间梓器身何恨，病后楹书墨尚浓。春水帆樯星斗气，晚花宾客雨云踪。苦为怨句裁还得，秋对青云阮仲容。"},
{"title": "吊彭娥", "author": "智圆", "dynasty": "元代", "content": "匹妇得成名，寒门志甚贞。乳雏怜燕羽，逐妇恶鸠声。智以穷愁短，身因激烈轻。寸肤如可鬻，泾渭不分明。"},
{"title": "荆卿歌", "author": "赵善庆", "dynasty": "元代", "content": "燕丹日夜思报秦，好客不减平原君。朝游燕市伴屠狗，夕入东宫为上宾。感君意气惟君使，函关西向轻生死。片言立杀樊将军，日暮悲歌临易水。易水萧萧疾风雨，渐离击筑声何苦。道旁送者涕纵横，壮士驱车不复顾。图尽须臾见匕首，惊起秦王环柱走。只今犹恨夏无且，英雄功败提囊手。擿王不中置锟铻，事后论人剑术疏。当时谁入虎狼国，自是昂藏一丈夫。"},
{"title": "春晚出郭送溧阳公归葬江南述感 其二", "author": "胡天游", "dynasty": "元代", "content": "槐碧幢新旧燕归，不逢家令已成悲。难为东阁重来日，堪忆三朝晏起时。白首青山终一隔，沧波丹旐恨俱移。敢辞垂老仍羁贱，泪湿生金续蔡碑。"},
{"title": "秋日西兴旧关口登楼眺望浙江感怀", "author": "胡天游", "dynasty": "元代", "content": "吴胥越绝雨飞虫，何止鳌涛落手中。万井过江丹画湿，大荒浮海碧蜺空。催寒一帽冲新雁，横笛千山入晚风。岁岁劳劳关外客，暂偷閒望恨无穷。"},
{"title": "拨不断·自叹", "author": "王和卿", "dynasty": "元代", "content": "恰春朝，又秋宵。春花秋月何时了？花到三春颜色消，月过十五光明少。月残花落。 "},
{"title": "昌平行", "author": "胡天游", "dynasty": "元代", "content": "龙车羽卫无人使，野父醵钱葬天子。昌平吏目缟素来，金棺手扶归地市。哭声是日山谷裂，故主遗黎痛有此。百年事在隐争传，岂有人间变青史。杀机天发盗移国，一夕鼎湖龙堕尾。公卿各矜降贼惯，劝进转多颜色喜。恨恨何人悲送故，堪问金仙泪如水。七月暗枯同轨目，发丧讵省前王礼。画虡秘器蒙露辱，容车剑户看已矣。义抱伸归丧亡后，怪字书遍乾坤徙。万古颓云激雪霜，一代诸陵见终始。啼闻杜鹃偷再拜，树老冬青终不死。昌平之行伤客心，悲风怒振苍山起。"},
{"title": "台湾吟 其三", "author": "王礼", "dynasty": "元代", "content": "蔬园迫腊熟西瓜，剪蒂团团载满车。恰好来春逢圣诞，急驰新果献京华。"},
{"title": "编罗洋诗目录因题其后", "author": "张九思", "dynasty": "元代", "content": "南国有佳人，幼乃好奇服。明月缀古冠，耿如媚幽独。清冷沁雪香，充润肥雨福。咳唾落九天，锦云新万族。欢吹寒谷温，惨澹杲日伏。群儿撼蚍蜉，大音回敔柷。喧啾榆枋鴳，刺戾长沙鵩。古欢遂已驰，此意予杼柚。茫茫向千载，草阜兴歌哭。何当驹影还，寿之岳与渎。"},
{"title": "金天观", "author": "李文", "dynasty": "元代", "content": "琳宫寻羽客，野服过仙家。溪合双流水，桃开一片霞。午香烧柏子，春酿压松花。归路重回首，云横石径斜。"},
{"title": "候马亭歌", "author": "吴镇", "dynasty": "元代", "content": "汉武望马如望仙，恨无桂馆通祁连。汗血千载化龙去，至今候马空亭传。空亭一望连沙草，极目长天但飞鸟。君不见子卿憔悴少卿愁，英雄尽向盐车老。"},
{"title": "燕", "author": "石岩", "dynasty": "元代", "content": "满院晴光好，穿帘小燕纷。数声惊午梦，双剪碎春云。戏水香泥湿，冲烟夕照曛。参差频上下，红嘴掠青芹。"},
{"title": "沉醉东风·闲居", "author": "卢挚", "dynasty": "元代", "content": "雨过分畦种瓜，旱时引水浇麻。共几个田舍翁，说几句庄家话。瓦盆边浊酒生涯。醉里乾坤大，任他高柳清风睡煞。 "},
{"title": "昭陵怀古", "author": "吴镇", "dynasty": "元代", "content": "大风起九峻，惨澹昭陵日。黄土閟元宫，内有龙凤质。伊昔隋氏乱，文皇乘时出。挥剑扫浮云，有如鹰隼疾。论功褒鄂小，造意刘裴失。惜哉更衣孽，仙李几不实。么么崔乾祐，敢当黄衣叱。阴兵鞭石马，汗血书流溢。茫茫升遐地，俯仰意萧瑟。何世无英卫，白头卧蓬筚。"},
{"title": "台湾八景", "author": "王璋", "dynasty": "元代", "content": "百谷东南汇，春潮涨九环。急来天外水，突起眼前山。吾道虚舟里，人情骇浪间。始知浮海者，徒苦不如閒。"},
{"title": "燕泥", "author": "瞿佑", "dynasty": "元代", "content": "水溢芹塘过晚潮，土膏滋润长兰苕。绿杨影里和烟拾，红杏香中带雨调。旧垒绸缪惟恨晚，空梁零落可怜宵。贪高笑尔双乌鹊，结得危巢易动摇。"},
{"title": "游子 其一", "author": "胡天游", "dynasty": "元代", "content": "游子昔出门，春晖犹未阑。依依萱草花，一步三回还。游子今出门，白日忽已寒。高堂如旧时，不见堂上颜。羊肠尽绕下堂路，今日转悲离别难。"},
{"title": "赴慧日寺途中寄缪同知 其一", "author": "克新", "dynasty": "元代", "content": "舟楫南来处处过，海隅东去奈愁何。蓼花带雨东连渚，黍穗迎秋翠委波。半日帆樯行柳末，一天风月宿芦科。道逢遗老询时事，惟说州侯惠爱多。"},
{"title": "望金山", "author": "王霖", "dynasty": "元代", "content": "乾坤放眼昔登临，坐阅东流赴海深。千古江山风月我，百年身世去来今。波涛卷尽英雄恨，樯橹摧残老病心。输与住庵元长老，妙高台上听潮音。"},
{"title": "将登华岳", "author": "胡天游", "dynasty": "元代", "content": "州九岳登四，时落古人后。奔迫尘埃际，举动碍樊囿。放意知何投，万仞俯遥宙。心胸称豁达，蛙黾失战斗。忆昨龙为年，日月会龙𧱓。屐凌泰山顶，回瞰浩难究。海日积微金，冻瀑点清漏。置身鸿濛前。真气入肤腠。问天嫩搔头，唯有青贸贸。客途时方穷，忘顾饥饿救。痛哭时一发，狂疾如愈炙。风吹马耳疾，久换面目瘦。翔翔二十载，尽计祇成谬。鬼神多绊搅，世事靳相授。岂无登临富，奇伟足自僦。华山此家也，功德终古奏。三峰不到地，引手入吾彀。思从造其巅，毕览著怀袖。乾坤白颢颢，一世藏隘陋。整身理筋骨，悬铁引可揉。捷想下上间，轻于挂猿狖。"},
{"title": "台湾八景", "author": "王璋", "dynasty": "元代", "content": "雪压重关险，江天俨一新。乍拟冰世界，顿改玉精神。瘠壤皆生色，空山不染尘。寒光如可借，书幌历冬春。"},
{"title": "病中对梅花一株欣然有作录似西塾孟载季迪两先生一笑", "author": "饶介", "dynasty": "元代", "content": "病中雅量岂堪论，澄水能清挠即浑。除却妙香无长物，只应静坐洗烦言。几丛晚菊今耆旧，一树寒梅老弟昆。曾住钟山安石里，旁人犹恐我争墩。"},
{"title": "华岳", "author": "吴镇", "dynasty": "元代", "content": "二华雄关右，三峰插斗杓。弹冠司寇肃，抵掌巨灵骄。日月相遮隐，风雷自泬寥。金神秋执钺，玉女夜吹箫。帝座钓梯接，天门箭括遥。船开花十丈，雪挂瀑千条。客偶谈禽向，予因访偓乔。苍龙森欲动，白鹤似曾邀。仙酝留人醉，云衣作蝶飘。携诗惭谢朓，作雾哂张超。山鬼投秦璧，村巫忆汉燎。宁知王景略，弦诵杂渔樵。"},
{"title": "山居四景 其一", "author": "惟则", "dynasty": "元代", "content": "林轩飞翠隔黄尘，瑶草吹香别是春。一卷《楞伽》消白昼，从教啼鸟唤游人。"},
{"title": "牡丹", "author": "胡天游", "dynasty": "元代", "content": "几夜明薰玉有神，翠帏扶起态沉沉。难为不负东风地，直使能移一世心。睡去尚愁肌麝重，折来犹觉眼波深。相看争忍旋抛却，一寸斜阳一寸金。"},
{"title": "忆梦", "author": "石岩", "dynasty": "元代", "content": "蕉团稳坐好安禅，炯炯金镫法座燃。慧鸟鸣来深树里，乱山飞入小窗前。云镕碧海摩晴日，露洗空天散晓烟。记得梦中参我佛，色空空色悟真诠。"},
{"title": "蜂房", "author": "瞿佑", "dynasty": "元代", "content": "牖户谁教各自开，花间衙内海潮来。分门岂虑添丁恼，酿蜜应防闸课催。蚁穴尚能藏郡国，龙宫亦自有楼台。书生苦欠立锥地，凭仗东风为作媒。"},
{"title": "织锦机", "author": "瞿佑", "dynasty": "元代", "content": "绿纱窗下响咿哑，知是秦川第几家。五色染成长命缕，双头挽就合欢花。只愁转轴劳筋力，莫谩投梭损齿牙。不似绣床閒坐倦，自将辛苦作生涯。"},
{"title": "鞋灯", "author": "瞿佑", "dynasty": "元代", "content": "弓样新裁瘦不禁，分明一掬照花阴。凌波未试弯弯玉，踏月还生步步金。红蕾先开传密意，赤绳双系结同心。少年前度相看处，唯恨鞦韆别院深。"},
{"title": "台湾吟 其六", "author": "王礼", "dynasty": "元代", "content": "浅黄牛牯谩耕田，双挽柔缰挂锦鞯。骑者不知何处客，西郊踏遍过东阡。"},
{"title": "登文昌阁", "author": "王礼", "dynasty": "元代", "content": "帘护朱棂绕槛斜，层层蹑级望无涯。名祠冠履游多士，穷岛弦歌响万家。环海抱山称胜地，罗奎缠璧散馀霞。曾知道脉宗邹鲁，文物于今喜渐加。"},
{"title": "台湾八景", "author": "王璋", "dynasty": "元代", "content": "指顾层台上，澄清竟若何。大都天地阔，不辨水云多。棹转争飞鸟，宵鸣听巨鼍。此时无限意，万里壮关河。"},
{"title": "晓起遣兴", "author": "石岩", "dynasty": "元代", "content": "风扫云残霁色开，松根驯鹤舞苍苔。蚁拖榆荚缘墙去，蜂抱花须扑槛来。一雨绿盈分竹院，四山青压鼓琴台。悠然独立斜阳下，结阵乌鸢噪古槐。"},
{"title": "蟾宫曲·山间书事", "author": "吴西逸", "dynasty": "元代", "content": "系门前柳影兰舟，烟满吟蓑，风漾闲钩。石上云生，山间树老，桥外霞收。玩青史低头袖手，问红尘缄口回头。醉月悠悠，漱石休休，水可陶情，花可融愁。"},
{"title": "台湾八景", "author": "王璋", "dynasty": "元代", "content": "沙积横江路，渔灯入夜阑。离离分艇聚，耿耿带星繁。照破乾坤梦，觉来岛屿寒。待教明月上，鼓棹过前滩。"},
{"title": "羊毫笔", "author": "瞿佑", "dynasty": "元代", "content": "毛颖年深老不能，中书模画叹难胜。管城忽现左元放，草泽不容严子陵。壁上榴皮功可述，门前竹叶事无凭。刚柔何必吹毛问，耐久真堪作友朋。"},
{"title": "烟火戏", "author": "瞿佑", "dynasty": "元代", "content": "天花无数月中开，五色祥云绕绛台。堕地忽惊星彩散，飞空频作雨声来。怒撞玉斗翻晴雪，勇踏金轮起迅雷。更漏已深人渐散，闹干挑得綵灯回。"},
{"title": "台湾八景", "author": "王璋", "dynasty": "元代", "content": "水尽山横峙，霞明半岭西。寒鸦争乱影，孤鹜与飞齐。树点浑成绮，崖悬恍折圭。奇观当逸兴，生面早留题。"},
{"title": "阊阖", "author": "胡天游", "dynasty": "元代", "content": "五华城阙九光楼，阊阖遥扃隔世愁。把钺几曾回暗虎，服箱从此到牵牛。星辰独傍中宵渴，云雨安知下界休。帝所会应无宋玉，白榆凋尽不悲秋。"},
{"title": "归田诗为后翁作", "author": "王霖", "dynasty": "元代", "content": "杜鹃催归我不听，催谷催耕君不辞。朝来忽听催谷语，为君演作归田诗。归田路出青门道，高柳半天青若扫。杏花开落菖叶齐，江北江南插秧早。君家旧业剡溪边，十年作宦殊可怜。栖栖食禄难称意，收身还种南山田。南山芜秽理初毕，半种香粳半种秫。烹葵煮笋饷东皋。朝看村童驱犊出，暮看田叟荷锄还。暮暮朝朝十亩间，课雨量晴聚邻里。黄鸡白酒开心颜，不稼不穑风所刺。吾独何为久淹滞，篝车自笑愿空奢。珠桂人言居不易，君今归田弗复疑。千载沮溺遥相期，我亦行寻耦耕侣，逝将与国充耘耔。催谷催谷弗尔欺，杜鹃会有催归时。"},
{"title": "台湾吟 其五", "author": "王礼", "dynasty": "元代", "content": "唐人鼓楫涉风潮，坊里杂居欣共招。虽是姓名编户籍，算来土著正寥寥。"},
{"title": "台湾吟 其二", "author": "王礼", "dynasty": "元代", "content": "相逢坐定问来航，礼意殷勤话一场。急唤侍儿街上去，捧盘款客买槟榔。"},
{"title": "送马仲祯之颍州", "author": "德祥", "dynasty": "元代", "content": "别离依旧柳重新，扬子江头白发人。一月路程千里梦，客中消却几分春。"},
{"title": "茶烟", "author": "瞿佑", "dynasty": "元代", "content": "濛濛漠漠更霏霏，淡抹吟屏羃讲帷。石鼎火红诗咏后，竹炉汤沸客来时。雪飘僧舍衣初湿，花落觥船鬓巳丝。唯有庭前双白鹤，翩然趋避独先知。"},
{"title": "台湾吟 其四", "author": "王礼", "dynasty": "元代", "content": "短靷方箱缚始成，车中裍载策牛行。辗来不尽粼粼响，夜静如闻画角声。"},
{"title": "常熟县", "author": "韩奕", "dynasty": "元代", "content": "绿水环城入，青山到县分。苔荒言子宅，草碧仲雍坟。井邑兵多变，弦歌俗岂闻。抱镰因采药，随意宿秋云。"},
{"title": "题王黄鹤墨竹", "author": "德祥", "dynasty": "元代", "content": "辋川竹里旧题诗，画里如今似见之。满耳秋声人不到，弹琴长啸月来时。"},
{"title": "台湾八景", "author": "王璋", "dynasty": "元代", "content": "伐竹搆江亭，深宵听浪声。随风疏欲断，和月到无情。忽讶琴书冷，真从几案生。波臣应共语，籍籍颂高清。"},
{"title": "爱闲", "author": "德祥", "dynasty": "元代", "content": "一生心事只求闲，求得闲来鬓已斑。更欲破除闲耳目，要听流水要看山。"},
{"title": "葛衣公祠", "author": "吴镇", "dynasty": "元代", "content": "江南杜宇影飘瞥，万里滇蜀啼不绝。群鸟相从羽毛折，夜夜三更口流血。葛衣老子尔何人，十年饱啖松山雪。问之不答姓与名，仰天长啸中如结。乞食来往金城市，补锅锯筒手皴裂。相逢河西鲁朱家，杵臼订交讵亲切。堂上击筑堂下吟，矐目佣人泣幽咽。遗骨不归中原土，西南风至烟灰灭。允吾古祠荐松肪，铁面梗裔陪俎列。吊客莫叹葛衣单，海枯石烂臣心热。"},
{"title": "哀翁舜卿", "author": "德祥", "dynasty": "元代", "content": "半日曾闲竹院中，别来今见哭秋风。无能尽说诸馀事，一局残棋著未终。"},
{"title": "游海珠谒李忠简像", "author": "韩奕", "dynasty": "元代", "content": "奇哉公之遗迹，伟哉公之高名。手携天柱扶金阙，力挽沧波洗玉京。雄裁早著龙图阁，妙策还存雁翅城。明珠煜煜摇星斗，人言公实应其精。香火先年崇报祀，至今兰若海心擎。余也鼓棹破南溟，暂来蓬岛叩仙灵。春禽想伴探花客，江水似和读书声。渔人自得交唱晚，僧子入定却忘情。自是天然图画趣，赠公千载作丹青。"},
{"title": "前题 其一", "author": "聂镛", "dynasty": "元代", "content": "美人昔别动经年，几见娄江夕月圆。怪底清尘成此隔，每怀诗句向谁传。桃溪日暝垂丝坐，草阁秋深听雨眠。安得百壶春酿绿，寻君还上木兰船。"},
{"title": "与董子章宿江上", "author": "德祥", "dynasty": "元代", "content": "啼螀力尽月初斜，客鬓因秋半欲华。霜气著人唯隔纸，滩声聒梦即浮槎。伤歌宁戚牛谁饭，懒性嵇康虱自爬。明日风烟各回首，江头红叶胜开花。"},
{"title": "病起观书诀", "author": "德祥", "dynasty": "元代", "content": "三十年馀翰墨中，一编书诀伴衰翁。赐丹曾起元常疾，旧冢宁论智永功。碧海鱼龙春自化，故山猿鹤梦谁同。如今短杖残阳里，闲数秋空断阵鸿。"},
{"title": "山中夜宿", "author": "王霖", "dynasty": "元代", "content": "雨歇林光黑，山深夜色凄。哀伥穿径过，怪鸟瞰镫啼。贫女寒机急，愁吟独客低。老衰眼较少，复此感羁栖。"},
{"title": "题顾定之竹画", "author": "德祥", "dynasty": "元代", "content": "吴下曾逢顾定之，十年长记别来时。萧萧白发江南思，谁解尊前唱《竹枝》？"},
{"title": "松石轩", "author": "饶介", "dynasty": "元代", "content": "苍松郁郁石嵯峨，上下因依有女萝。虎魄凝流千岁少，羊群分跪一拳多。所须为地期相向，遂以名轩示不磨。宾客定如东阁盛，或来醉卧或吟哦。"},
{"title": "荷风", "author": "瞿佑", "dynasty": "元代", "content": "一阵南风一阵凉，扁舟来到水云乡。吹开太华峰头雨，散作西湖水面香。清露泻珠沾翡翠，红衣坠粉妒鸳鸯。飘飘香袖空中举，知是谁家窈窕娘。"},
{"title": "剪刀", "author": "瞿佑", "dynasty": "元代", "content": "巧制工夫百鍊钢，持来闺阁共行藏。双环对展鱼肠快，两股齐开燕尾张。针线有功凭制造，绮罗无价任裁量。随机镂出新花样，长在佳人玉指傍。"},
{"title": "秋怀 其一", "author": "德祥", "dynasty": "元代", "content": "露彩发遥林，月华散虚席。花牖一何清，秋衣不知湿。惊鹊起南枝，寒蛩响东壁。寂寞旷幽怀，超超楚天碧。"},
{"title": "为圆上人赋雪洞", "author": "德祥", "dynasty": "元代", "content": "禅室虚生白，居之最吉祥。了经何待月，上鬓不知霜。宿恐云来借，寒愁火有妨。老僧接息久，无复梦华阳。"},
{"title": "旅舍书事二首 其一", "author": "瞿佑", "dynasty": "元代", "content": "过却春光独掩门，浇愁谩有酒盈樽。孤灯听雨心多感，一剑横空气尚存。射虎何年随李广，闻鸡中夜舞刘琨。平生家国萦怀抱，湿尽青山总泪痕。"},
{"title": "贻息耘隐士 其三", "author": "德祥", "dynasty": "元代", "content": "三五树萧萧，幽居称寂寥。去年存菊本，来客问松苗。挂梦寒山寺，留踪野雪桥。一枝栖息稳，分得与鹪鹩。"},
{"title": "谢车叔铭寄笔", "author": "德祥", "dynasty": "元代", "content": "寄来名笔自湖州，珍重斋中什袭收。早晚翻经有僧到，芭蕉先种待新秋。"},
{"title": "香印", "author": "瞿佑", "dynasty": "元代", "content": "量酌香尘尽左旋，曾烦巧匠为雕镌。萤穿古篆盘红燄，凤绕回文吐碧烟。画内仅容方寸地，数中元有范围天。老来无复封侯念，日日移当绣佛前。"},
{"title": "闻笛", "author": "德祥", "dynasty": "元代", "content": "江花如雪绕江春，江水迢迢入梦频。一夜东风有横笛，满城都是惜花人。"},
{"title": "钱箧", "author": "瞿佑", "dynasty": "元代", "content": "器小才堪贮百千，也胜扑满费陶甄。书生纸裹真堪笑，邻女香囊亦可怜。野步不须鞋上系，市沽何用杖头悬。画叉更有黄州竹，取用随时合自然。"},
{"title": "次韵可闲居士题双松高士图", "author": "德祥", "dynasty": "元代", "content": "如此溪山著此身，春袍犹带洛阳春。寻思马上看花梦，暖雨香埃属别人。"},
{"title": "病中对梅花一株欣然有作录似西塾孟载季迪两先生一笑", "author": "饶介", "dynasty": "元代", "content": "病中雅量岂堪论，澄水能清挠即浑。除却妙香能长物，只应静坐洗烦言。几丛晚菊今耆旧，一树寒梅老弟昆。曾住钟山安石里，旁人犹恐我争墩。"},
{"title": "红蜻蜓", "author": "瞿佑", "dynasty": "元代", "content": "蝶粉蜂黄气正骄，爱渠款款集兰苕。翅攒霜叶飞难定，目聚灯花燄未消。偷咀仙霞传秘诀，戏涂猩血点纤腰。写生好倩毗陵笔，浓蘸胭脂上软绡。"},
{"title": "小筑", "author": "德祥", "dynasty": "元代", "content": "日涉东园上，馀将卜此居。草生桥断处，花落燕来初。避俗何求僻，容身不愿馀。堂成三亩地，只有一车书。"},
{"title": "烧香桌", "author": "瞿佑", "dynasty": "元代", "content": "雕檀斲梓样新奇，雾阁云窗任转移。金兽小身平立处，玉人双手并抬时。轻烟每向穿花见，细语多因拜月知。有约不来閒凭久，麝煤煨尽独敲棋。"},
{"title": "赴慧日寺途中寄缪同知 其一", "author": "克新", "dynasty": "元代", "content": "舟楫南来处处过，海隅东去奈愁何。蓼花带雨红连渚，黍穗迎秋翠委波。半日帆樯行柳末，一天风月宿芦科。道逢遗老询时事，惟说州侯惠爱多。"},
{"title": "元夕", "author": "德祥", "dynasty": "元代", "content": "上国当元夜，金吾不禁行。笙歌喧甲第，灯火灿王城。万户春同色，千门月共明。举头天路近，不敢纵歌声。"},
{"title": "秋亭", "author": "德祥", "dynasty": "元代", "content": "十日阴云雨未收，山中新涨足溪流。杖藜不到閒亭上，恐有秋声在树头。"},
{"title": "黄蝶", "author": "瞿佑", "dynasty": "元代", "content": "误入蜂房不待媒，巧传颜色换凡胎。绕篱野菜留连住，何处金钱变化来。傅粉已知前事错，偷香未信此心灰。上林莺过频回首，一色毛衣莫用猜。"},
{"title": "送僧之松溪寺", "author": "德祥", "dynasty": "元代", "content": "师去松溪寺，应添景更清。洗溪留竹影，扫院著松声。鸟就阶前宿，云从席上生。老予无所住，于此亦多情。"},
{"title": "闻雁", "author": "德祥", "dynasty": "元代", "content": "八月凉风起，高飞乱入云。度关成一序，遵渚动千群。菰米沈寒雨，芦花散夕曛。一声江上过，独客最先闻。"},
{"title": "剪烛", "author": "德祥", "dynasty": "元代", "content": "风处摇金蛹，烟时闪墨鸦。寸心终不昧，双泪欲横斜。渐过分诗刻，虚开报喜花。剪声初落指，满席散春霞。"},
{"title": "次韵竹林先生中秋玩月之作", "author": "鲍恂", "dynasty": "元代", "content": "昔年为作蟾宫客，曾向宫中看玉轮。万丈光悬金粟树，三更影落绛河津。生憎老兔深为窟，却笑仙娥不嫁人。回首归来旧尘世，满天风露一吟身。"},
{"title": "崔彦晖小隐", "author": "德祥", "dynasty": "元代", "content": "茅堂不近城，风景见高情。溪上山多异，门前水独清。晚云双鹭入，春树一鸡鸣。恐有庞夫子，同于此地耕。"},
{"title": "鸳鸯吟", "author": "刘崧", "dynasty": "元代", "content": "鸳鸯尔何来，荡漾野塘水。塘水污不流，双双乃自止。云霞下照青黛光，弄影宛在塘中央，惜尔锦翼多文章。翩翩游侠儿，款款治罗罬。驱之向南飞，意欲投所设。成汤昔好德，三面或解之。尔独不用命，咫尺罹艰危。洞庭潇湘，春风绿波。芳草可哺，芙蓉可窠。饮啄失所，吾将奈何。"},
{"title": "伤举郎词", "author": "刘崧", "dynasty": "元代", "content": "有侄有侄兮出幼齿，筋骨充紧兮目光如水。重城忽隳兮风尘起，掠尔家兮驱尔以徙。短戈挥兮白刃指，母不得将兮父不得子。拦道长号兮衣载褫，山路夜行兮泥没其趾。汝书在床兮庭有遗履，汝归何时兮而拘于彼。月光明明兮在地，鸿鹄之飞可以乘汝兮，盍归来兮故里。"},
{"title": "九月八日旅中夜怀", "author": "德祥", "dynasty": "元代", "content": "秋径花争发，寒灯客自伤。别家将一岁，明日又重阳。乡俗谁同与，诗情老未忘。凉风旧池沼，萧瑟芰荷香。"},
{"title": "孤柳", "author": "德祥", "dynasty": "元代", "content": "孤柳在江津，年年占早春。上林何限树，此树独无邻。蘸水烟条短，啼春露叶新。不知缘甚事，只赠远行人。"},
{"title": "祝船词", "author": "刘崧", "dynasty": "元代", "content": "岸头击鼓人聚蚁，吉日挽船下江水。新船龙行气势雄，头抢入水尾插空。篙师跪拜祝船圣，牲纸前陈启神听。沿江灵庙八十四，闻请齐来共欢庆。五湖四海道路通，蛟蛇不逢无恶风。大石低头小石卧，吕梁滟滪轻轻过。吴粳蜀麻淮海鹾，大商满载黄金多。年年早归谢神福，酒浇船头赛羊肉。"},
{"title": "为康上人赋雪庭", "author": "德祥", "dynasty": "元代", "content": "积雪满前楹，涵虚似太清。乾坤归一色，江海入无声。宝树花稠叠，琼台路坦平。高僧不出户，水观已初成。"},
{"title": "白杨梅", "author": "瞿佑", "dynasty": "元代", "content": "乃祖杨朱族最奇，诸孙清白又分枝。炎风不解消冰骨，寒粟偏能上玉肌。异味每烦山客赠，灵根犹是圣僧移。水晶盘荐华筵上，酪粉盐花两不知。"},
{"title": "题萝壁山房", "author": "德祥", "dynasty": "元代", "content": "青萝壁下一僧房，长日惟烧片炷香。风在竹櫩人在定，鸟衔红柿落柴床。"},
{"title": "空城雀 其三", "author": "刘崧", "dynasty": "元代", "content": "空城雀，遭网罗，塌翼垂头憔悴多，不能高飞将奈何。"},
{"title": "空城雀 其一", "author": "刘崧", "dynasty": "元代", "content": "空城雀，鸣且飞，一朝驱入罗网去，云天有路何时归。"},
{"title": "题海云寺", "author": "德祥", "dynasty": "元代", "content": "香刹住中流，初疑地若浮。路从沙际入，帆到树边收。清磬敲渔夜，新书报橘秋。洞庭西在望，欲去更迟留。"},
{"title": "忆昔", "author": "德祥", "dynasty": "元代", "content": "年馀五十二毛新，三十年中在战尘。说与儿童都不听，为渠生是太平人。"},
{"title": "伤举郎词", "author": "刘崧", "dynasty": "元代", "content": "有侄有侄兮出幼齿，筋骨充紧兮目光如水。重骨忽隳兮风尘起，掠尔家兮驱尔以徙。短戈挥兮白刃指，母不得将兮父不得子。拦道长号兮衣载褫，山路夜行兮泥没其趾。汝书在床兮庭有遗履，汝归何时兮而拘于彼。月光明明兮在地，鸿鹄之飞可以乘汝兮，盍归来兮故里。"},
{"title": "题来青亭", "author": "德祥", "dynasty": "元代", "content": "西马桥分一水湾，来青亭子在其间。一方席上长留客，三尺窗中只见山。落地浮云须急扫，当檐繁木要频删。轻岚嫩紫无朝暮，肯与閒情数往还。"},
{"title": "题镇海楼", "author": "德祥", "dynasty": "元代", "content": "斯楼屡易名，一上一伤情。白屋多为戍，青山半作城。雨中春树出，风里晚潮生。亦有归鸦早，闲鸣四五声。"},
{"title": "送邻寺僧", "author": "德祥", "dynasty": "元代", "content": "同住南山里，经年不一逢。深萝挂灵锡，落叶閟行踪。梦绕千峰涧，吟残两寺钟。今从湖上别，云水意重重。"},
{"title": "送止无传住车溪东塔", "author": "德祥", "dynasty": "元代", "content": "车溪古法席，子可继先贤。薜荔林间锡，芙蓉浦口船。鸟声青嶂里，灯影白头前。我有乞归日，于斯尽暮年。"},
{"title": "白练带词", "author": "刘崧", "dynasty": "元代", "content": "白练带，长且美，飞来青树颠，宛转修竹里。南园日暮无人来，一双下饮寒塘水。"},
{"title": "题水墨云山雨意画", "author": "德祥", "dynasty": "元代", "content": "云压树头兼雨气，水流溪口夹秋声。就岩著个茅亭子，不必青山定有名。"},
{"title": "题秋江待渡", "author": "刘崧", "dynasty": "元代", "content": "云去云来山色，潮生潮落江沙。斜日系船渡口，短篱沽酒人家。"},
{"title": "题画红梅", "author": "德祥", "dynasty": "元代", "content": "三百年来处士家，酒旗风里一枝斜。断桥荒藓无人问，颜色如今似杏花。"},
{"title": "峨溪晚钓", "author": "德祥", "dynasty": "元代", "content": "牛渚山前白鹭飞，船头坐得便无机。莺从柳絮风中听，鱼到桃花水后肥。有梦只因怀太白，逢人多是说元晖。一壶春酒江村暮，泊在峨溪醉不归。"},
{"title": "南园联句同王佑旷逵刘霖萧谌", "author": "刘崧", "dynasty": "元代", "content": "络纬声如劝饮，筼筜青好题诗。风转银灯不动，月来瑶席频移。草色亭西晚径，水声篱外秋池。此夕龙湾佳会，南楼千载襟期。"},
{"title": "同庵新居", "author": "德祥", "dynasty": "元代", "content": "新居劳种植，隙地不教閒。作圃先通水，栽松欲借山。鸟逢春尽到，云向晚都还。独许王摩诘，题诗在壁间。"},
{"title": "余以官满赴京十一月十四日出北平顺承门赋六言绝句八首 其八", "author": "刘崧", "dynasty": "元代", "content": "居官难是去日，饮酒尝思醒时。造物何劳深计，荣华自不曾知。"},
{"title": "姑苏曲", "author": "刘崧", "dynasty": "元代", "content": "姑苏城头乌夜啼，姑苏台上风凄凄。芙蓉露冷秋香死，美人夜泣双蛾低。铜龙咽寒更漏促，手拨繁弦转红玉。鸳鸯飞去屧廊空，犹唱吴宫旧时曲。吴山青青吴殿荒，麋鹿来游春草长。阖闾门户东风起，年年花落愁西子。"},
{"title": "贻息耘隐士 其一", "author": "德祥", "dynasty": "元代", "content": "髭鬓多年雪，交情百炼金。青山楼上坐，白鸟树中吟。行路畏相识，寻僧说此心。欲将白云画，归挂草堂深。"},
{"title": "题唐子华小景", "author": "刘崧", "dynasty": "元代", "content": "飞鸟远矣将夕，幽人澹其欲秋。抱瑶琴以叹息，渺芳草乎中洲。"},
{"title": "送僧东游", "author": "德祥", "dynasty": "元代", "content": "坐罢南山夏，东游思浩然。与云秋别寺，同月夜行船。一路钟声里，千峰落木前。西来有祖意，不在普通年。"},
{"title": "余以官满赴京十一月十四日出北平顺承门赋六言绝句八首 其二", "author": "刘崧", "dynasty": "元代", "content": "冀北风沙古道，江南云日初昏。边徼扫清雠敌，海岳讴歌凤麟。"},
{"title": "贻息耘隐士 其二", "author": "德祥", "dynasty": "元代", "content": "棣萼情相并，鸥波梦一如。草堂春悄悄，莺木雨疏疏。破酒频邀汝，评诗累过馀。丹基有馀地，容结小茅庐。"},
{"title": "长相思", "author": "刘崧", "dynasty": "元代", "content": "长相思，乃在青天之外，碧海之湄。我欲见之望不极，侧身太息涕涟洏。昔与君别者，驱车临路岐。车尘向南起，回风吹灭之。君行遥遥，邈不可持。含悲蓄愤，郁其累累。瞻彼出月，弦望有时。乃靡朝夕，如渴如饥。落叶飘飖宁返枝，东流之水无还期。重华一去万里绝，湘江秋竹何离离。宁为懊恼曲，莫奏长相思。思长意远君不知，妾心所陈多苦辞。"},
{"title": "古离别", "author": "刘崧", "dynasty": "元代", "content": "天苍苍，地靡靡，东西相距几万里。日月来往朝夕间，游子一去何当还。罗衣血泪红斑斑，芳尘掩镜愁朱颜。昔时送别长安道，几见春风荡芳草。金鞍锦鞯不可期，紫燕黄鹂坐中老。知君自有心，贱妾空自怜。一束锦字书，何能到君边。海中珊瑚泥底藕，不见青天终不朽。"},
{"title": "紫骝马", "author": "刘崧", "dynasty": "元代", "content": "郎骑紫骝马，来向门前下。马尾捎赤云，银鞍色相射。愿郎骑马去复来，珊瑚作鞭丝结??。纵令远去玉关外，千里应须一日回。"},
{"title": "题陈抟睡图", "author": "刘崧", "dynasty": "元代", "content": "汴京当日归来，华山高卧云堆。世事向来错料，至今鼻息如雷。"},
{"title": "题墨竹四首 其二", "author": "刘崧", "dynasty": "元代", "content": "丛深似暗不暗，叶重欲垂未垂。向晚鹧鸪啼处，满山风雨来时。"},
{"title": "余以官满赴京十一月十四日出北平顺承门赋六言绝句八首 其五", "author": "刘崧", "dynasty": "元代", "content": "台前月出坐处，枕上鸡鸣起时。时常料理公牍，閒亦吟哦小诗。"},
{"title": "喜雨首座还山中", "author": "德祥", "dynasty": "元代", "content": "厌客已三年，还家一怅然。挂藤空壁上，扫叶旧房前。老鹤先归树，寒鱼也出泉。吾将洗苔石，与尔共安禅。"},
{"title": "雪中骑驴口号", "author": "刘崧", "dynasty": "元代", "content": "京城去三千里，蹇驴动百十鞭。不是浩然踏雪，也同杜甫朝天。"},
{"title": "爱妾换马", "author": "刘崧", "dynasty": "元代", "content": "请以白玉质，换君青云骢。岂不重颜色，所悲道路穷。朝驰月窟西，夕憩昆崙东。一去关塞远，宁惜闺帷空。美人闻马嘶，含涕出房栊。爱移丈夫性，德称惭冶容。素丝妾所理，薄奉羁与笼。愿因承光景，流盼鞍辔中。君行倘未已，千里仍相从。"},
{"title": "七噫歌", "author": "刘崧", "dynasty": "元代", "content": "陟彼高丘，言望新城。烟焰勃烈，金铁锵鸣噫。豺虎狉狉，啖人肝脑。阴风薄云，僵尸横道噫。彼奔曷从，楫人相仇。牵衣蹈河，骨肉漂流噫。负载橐囊，牛羊交驰。号哭振野，俘系累累噫。孰繁生息，而玩厥虞。城垒葺矣，而无人乎噫。曰予有弟，孰往讯旃。河不可冯，泪下如泉噫。白日下照，幽幽其光。孰诉上天，尔民卒痒噫。"},
{"title": "晚出恩县南镇市中", "author": "刘崧", "dynasty": "元代", "content": "到处蓬蒿古市，谁家桑枣新园。群鸦暮落高树，独客寒归远村。"},
{"title": "结客少年场", "author": "刘崧", "dynasty": "元代", "content": "结客少年场，少年本同调。肝胆各自悬，持之以调照。我有百鍊剑，五花骢，不敢自爱惜，拔剑赠马期调从。憧憧车马都门道，花发鸟啼风日好。颜朱鬓绿艳青春，第一成名须在早。铜盘登坛歃血时，白日青天闻苦词。男儿赌命报知己，莫遣衰老徒伤悲。手持一尊酒，自唱马上歌。目光棱棱发上指，年少无成将奈何。"},
{"title": "题山云居图为樊都事仲郛赋", "author": "刘崧", "dynasty": "元代", "content": "我居何所，南山之下。油油者云，窈窈其阻。衡门在阿，翳彼嘉林。上有鸣鸟，怀之好音。良晨载兴，游睇川沚。榛蹊邈绵，有客戾止。琴瑟在庭，清樽载罗。扫地布席，援弦咏歌。我歌我酬，白云在谷。聊可为娱，孰云不足。云之升矣，风或飏之。曾于是处，而忘世为。凄其渰矣，雨亦濡只。群生烝烝，泽施曷已。云敛而舒，山高以深。彼君子兮，悠悠我心。"},
{"title": "门有车马客", "author": "刘崧", "dynasty": "元代", "content": "门有车马客，光彩一何都。谓从天上来，意气倾万夫。银鞍耀流星，丹毂夹华月。白马骄且驰，浮云递明灭。鸣鞘赴咸阳，执戟趋承明。二十事征战，三十成功名。出护塞上军，入典禁中直。五侯与七贵，调笑同出入。相如早还蜀，季子终相秦。如何衡门士，抱膝长苦辛。"},
{"title": "送僧还松萝山", "author": "德祥", "dynasty": "元代", "content": "乡井何曾念，溪山不肯忘。百滩春水色，万壑古松香。云影同归路，钟声出上方。松萝最深处，閒坐阅流光。"},
{"title": "题兰 其二", "author": "刘崧", "dynasty": "元代", "content": "奕奕翠羽，翘翘紫蕤。何以求之，山阿水涯。"},
{"title": "言志赠友人", "author": "刘崧", "dynasty": "元代", "content": "深山邃谷，虎豹所凭。玄雾翳云，蛟龙斯升。芸芸暮蜉，缉缉秋蝇。嘅彼下士，志何由兴。岁年云徂，冰雪侵凌。眷彼皓首，含涕抚膺。契予夙好，嘉尔友朋。亦有旨酒，如溜如渑。可以乐衎，高融咸登。仰睇白日，翩其相仍。道谊罔敦，忧患式增。不曰尼父，饮水曲肱。媚货附桓，圣人不能。我行东原，以陟崚嶒。言采荣木，手挽其藤。素秋以风，霜露乃凝。黄鹄斯举，天高气澄。送子于迈，服子徽称。理棹河湄，赪霞晨蒸。何以益我，敦教而承。友道之薄，噫其春冰。尔弘其居，夕惕兢兢。人亦有言，谷增而陵。圣途云遐，气力曷胜。勖尔踯躅，暨于鶱腾。"},
{"title": "题山水画", "author": "刘崧", "dynasty": "元代", "content": "三里五里近郭，千树万树长松。落日无人放棹，深山何处闻钟。"},
{"title": "水啮古墓歌", "author": "刘崧", "dynasty": "元代", "content": "河水啮高丘，丘中墓门崩作洲。可怜墓中人，不见河水向南流。"},
{"title": "出景州始登牛车", "author": "刘崧", "dynasty": "元代", "content": "驾远黄犊鳌负，出索乌犍雁行。衮衮两轮尘土，萧萧一簟风霜。"},
{"title": "沟上花", "author": "德祥", "dynasty": "元代", "content": "步出鸡鸣埭，潮沟见落花。风时下急水，雨处泊危沙。在沟犹故土，出浦是天涯。莫学沟上客，老来无住家。"},
{"title": "鸬鹚曲", "author": "刘崧", "dynasty": "元代", "content": "芦花断港腥风起，鸬鹚船来泊沙嘴。联翩满艓黑如云，载入寒江猎潭水。渔家自来养鸬鹚，不畜网罟兼缗丝。年深驯狎识情性，举手呼名相应随。船头鸣榔杂喧閧，黔喙玄裳歘飞哢。乱石深掀锦鬣翻，惊波暗掣金鳞动。忽然抛掷向空中，衔戴巨鱼争力雄。渔郎惊救誇敏捷，承络叉挺无遗功。小鱼倒吞森似束，终然入口不到腹。充胡塞吭却归飞，吐向蓬窗动盈斛。欢呼携负入城府，委玉倾银贱于土。饱同水鸟沙上眠，醉共海鸥月中舞。雌雄生小常相依，得食后人偏得肥。杨柳矶头时聚立，桃花潭上却翻飞。往年布种沔湖里，近日船中亦生子。不惜今年教养成，死时却葬沙头地。我怜此鸟义且驯，供养渔家秋复春。鸟中岂无鹈鸪与白鹭，一饱贪馋便飞去，形貌虽奇焉足数。"},
{"title": "漂母吟", "author": "刘崧", "dynasty": "元代", "content": "蛟龙失云雨，或与虾蟹俦。壮士偶穷困，寄食何足羞。淮河之水东北流，母心直为王孙忧。黄金无光剑失色，白日又落城西头。请君置鱼竿，进此盘中脯。丈夫性命未可轻，君独胡为在尘土。咸阳王气如云驰，垄上亦有呼兵儿。风尘满眼慎所之，但愿王孙无饥时。"},
{"title": "题江村秋兴图为萧性存赋", "author": "刘崧", "dynasty": "元代", "content": "我昔棹船过横月，醉唱吴歌夜中发。鹅公岭头月东出，百尺清潭写毛发。买鱼溪口烧荻烟，回首旧游今惘然。萧君此图自新制，风物何得犹当年。两松童童立江浒，松下人家好楼宇。雁沈极浦秋水阔，僧入游峰晚钟度。伊谁闭户事书史，白发满头心未已。岂知扬雄老执戟，万言不如一杯水。幅巾美髯行者谁，潇洒似有岩壑姿。便思携酒共佐酌，更约入山寻紫芝。"},
{"title": "乌夜啼赠友人别", "author": "刘崧", "dynasty": "元代", "content": "华灯张筵促弦急，隔帘霜落风吹入。琴中弹得霜夜啼，啼声夜寒高复低。林霜何来飞拨剌，夜半哑哑声不歇。姑苏城上拂黄云，铜雀枝边绕明月。月行渐远声渐稀，扬彩各自东西飞。东边日中有伴侣，看汝飞鸣日边去。"},
{"title": "赋金精山寄赠王使君", "author": "刘崧", "dynasty": "元代", "content": "金精之山高入云，丹崖黑石相纠纷。灵泉千尺天上落，仙乐缥缈空中闻。我昔南游出其下，池上莲花已堪把。使君访古此寻幽，洞口云萝系骢马。激清流，坐高林，排白石，鸣清琴。石以拟君之壮节，泉以比君之素心。爱而不见心恻恻，云岑历乱烟波深。题诗远向山中去，木鹤西飞凭寄音。"},
{"title": "余以官满赴京十一月十四日出北平顺承门赋六言绝句八首 其三", "author": "刘崧", "dynasty": "元代", "content": "君恩禄秩侈矣，子道鼎烟缺然。过家上冢何日，携书入觐今年。"},
{"title": "凤笙曲", "author": "刘崧", "dynasty": "元代", "content": "洪水荡八极，丹霞标五城。仙人从东来，邀我吹凤笙。凤凰双飞锦翼明，三十六管排峥嵘。长风卷入碧云里，仙仗忽拥千霓旌。六龙骋驾若木晴，仙乐沓奏天中京。双成起舞韩众听，此曲似是升天行。天门窈窕九陛平，闻有云雾雷鼓相砰鍧。手招仙人驭奇气，乃是山中龙虎精。张公鍊丹金液成，洞门石室馀秋声。云中仙驾如可待，愿逐卢敖游太清。"},
{"title": "再赋岚气昏晨树", "author": "刘崧", "dynasty": "元代", "content": "晨光暧众壑，岚气嘘重雾。遥闻山下钟，微辨岩前树。花落空复春，鸟啼不知处。木末带飞帆，行人望中去。"},
{"title": "乌鸢叹", "author": "刘崧", "dynasty": "元代", "content": "乳鸭戏水中，三三五五群相聚。乌鸢从东来，瞥然攫向空中去。我无劲箭射飞鸢，仰视青天还自怜。"},
{"title": "题桃花珍禽图", "author": "刘崧", "dynasty": "元代", "content": "山桃花开红满枝，珍禽啄花光陆离。袅袅欲立不自持，吴堤十里锦作帷。忆昔半醉倒接䍦，走马挟弹归来时，还见踏翻红雪飞。"},
{"title": "空城雀 其二", "author": "刘崧", "dynasty": "元代", "content": "空城雀，飞且止，林栖有匹巢有子，分飞不知后生死。"},
{"title": "漂母吟", "author": "刘崧", "dynasty": "元代", "content": "蛟龙失云雨，或与虾蟹俦。壮士偶穷困，寄食何俦羞。淮河之水东北流，母心直为王孙忧。黄金无光剑失色，白日又落城西头。请君置鱼竿，进此盘中脯。丈夫性命未可轻，君独胡为在尘土。咸阳王气如云驰，垄上亦有呼兵儿。风尘满眼慎所之，但愿王孙无饥时。"},
{"title": "尚友斋为旷伯逵赋", "author": "刘崧", "dynasty": "元代", "content": "繄予之生，乃后古人。岂不尚友，远而莫因。譬彼方夜，思见出日。狂走大呼，秪益其疾。及求吾心，夫岂远而。昼读其书，夜梦见之。我疑其生，世谓其死。不曰斯今，亦有君子。有鸟有鸟，鸣于高林。彼君子兮，怀之好音。视彼日月，滔滔其迈。人而离居，曷云不戒。闻子今日，涉江远来。何以来思，赠之琼瑰。穆穆其风，菀菀者柳。何以永日，且以酌酒。汎汎中流，招之以舟。一日不见，余心则忧。居则同襺，出则更屧。云胡拒之，彼则有挟。我友旷逵，友道则隆。维彼所尚，实获我同。蓬依于麻，禾乱于莠。嗟尔君子，式尚尔友。"},
{"title": "己亥三月歌", "author": "刘崧", "dynasty": "元代", "content": "己亥三月尾，大麦小麦黄欲起。风从北来雨不止，野雀漫天水漫地。高田雀飞可网罗，低田水来将奈何。"},
{"title": "赠袁鍊师弹琴", "author": "刘崧", "dynasty": "元代", "content": "袁鍊师，好弹琴，不作江南曲，解琴中古音。七轸削玉徽裁金，焦桐黑尾朱弦心。对之如大宾，宝之甚璆琳。时来为予肃危襟，拂拭顾盼愁不禁。六月一鼓之，秋风飕飕起云林。十月一再抚，凌厉白云开重阴。老君坛高夜色迥，神人下听寒萧森。口中六律祇自和，头上三花谁与簪。忽起抱琴去，振衣度遥岑。手援北斗为我斟，独不乐兮忧骎骎。苍梧虞舜不复返，帝子佩沈湘水深。不尽千古意，别君清夜吟，遥想相思江之浔。"},
{"title": "石膏行", "author": "刘崧", "dynasty": "元代", "content": "君不见太和钟步江水边，土山㞦嵔相钩连。何年下凿石膏出，黄壤深蟠白龙骨。篝灯掘隧不计深，前者方压后复寻。问之此人何为尔，皆云得之可牟利。自从岭外南盐通，糅炼和之颜色同。贩夫重多不较味，舟车四走如奔风。晨输夜挽尽筋力，官有禁刑私不息。蒸溲药食能几何，十有八九归馘鹾。我叹天公生此亦何补，掘尽终当变为土。又愁地脉郁积还更生，万古奸利滋不平。安得神人蹴之尽崩溃，民乐真淳永无害。"},
{"title": "石火篇为萧樵葬母作", "author": "刘崧", "dynasty": "元代", "content": "石火与草露，人命恒若斯。昨朝言笑坐高堂，奄忽敛衽閟灵輀。哀歌出中野，浮云惨且驰。邻里来引绋，亲戚各衔悲。念此柩中人，生存孝其姑。生儿九岁父不顾，此母鞠之劳且劬。禄养乃弗逮，寿不登百年。仓皇兵戈中，子能负土营坟阡。送者莫叹息，自古运尽归黄泉，惟有令德名永传。孟母岂不死，世人至今诵其贤。寄言后来者，视此石火篇。"},
{"title": "奉题墨竹为西阳萧先生赋", "author": "刘崧", "dynasty": "元代", "content": "西阳先生风节高，蚤以文翰驰英豪。兴来为之写苍玉，便觉满纸生风涛。长身劲气欲千丈，复有孙枝俨相向。曾闻鸾凤下云霄，会见蛟龙起春浪。先生静掩林中居，眼明秋水笺虫鱼。他年东海访奇古，定载小车求竹书。"},
{"title": "观澜", "author": "刘崧", "dynasty": "元代", "content": "子曷观乎，维水有澜。其澜伊何，厥观实难。我观澜江，其量弗殚。积石岷峨，本钜力完。万折千支，潗湁瀰漫。激为大波，溁为文湍。其来无穷，其回无端。既来既回，齐并汨攒。如车之旋，如风之抟。浩乎沛而，莫之或干。相彼断港，潢污所敦。漂浮几何，忽焉中乾。有斐汤君，维学是安。作亭浠厓，物无遁观。临渊者危，望洋者叹。卓彼孟轲，是仰是钻。我诗于楹，永以弗刊。"},
{"title": "池上联句", "author": "刘崧", "dynasty": "元代", "content": "池馆月初上，幽人时独行。焉知竹林下，有此木屐声。"},
{"title": "美人撚绵线歌", "author": "刘崧", "dynasty": "元代", "content": "吴姬坐捲芙蓉裙，玉纤参差挼白云。绮窗日高花气熏，摇光弄影何纷纭。春蚕茧尾雪花白，澼得吴绵爱柔泽。殷勤罥挂珊瑚枝，一挽琼丝落千尺。宝珰下镇悬飞琼，宛转不闻缲络声。春风吹花扑帘入，倦倚象床还叹息。愿因双织紫鸳鸯，与郎被服生辉光。郎心百年终绾结，莫学柔丝中道绝。"},
{"title": "赠泉上人弹琴", "author": "刘崧", "dynasty": "元代", "content": "慈恩上人好弹琴，昨者相遇龙门阴。琅然为我拂苍玉，写作幽涧寒泉吟。奔腾千丈瀑布落，忽转岩坳漱松壑。流声渐远人莫闻，飒飒天风起寥廓。"},
{"title": "尚友斋为旷伯逵赋", "author": "刘崧", "dynasty": "元代", "content": "繄予之生，乃后古人。岂不尚友，远而莫因。譬彼不夜，思见出日。狂走大呼，秪益其疾。及求吾心，夫岂远而。昼读其书，夜梦见之。我疑其生，世谓其死。不曰斯今，亦有君子。有鸟有鸟，鸣于高林。彼君子兮，怀之好音。视彼日月，滔滔其迈。人而离居，曷云不戒。闻子今日，涉江远来。何以来思，赠之琼瑰。穆穆其风，菀菀者柳。何以永日，且以酌酒。汎汎中流，招之以舟。一日不见，余心则忧。居则同襺，出则更屧。云胡拒之，彼则有挟。我友旷逵，友道则隆。维彼所尚，实获我同。蓬依于麻，禾乱于莠。嗟尔君子，式尚尔友。"},
{"title": "道逢老叟行", "author": "刘崧", "dynasty": "元代", "content": "道逢老叟行且泣，背项罹伤血沾腋。全家骨肉散风烟，眼暗肠枯少筋力。自言生长太平多，州县不到无徵科。老去常促邻里会，醉来还唱古时歌。粤从东南兵乱起，乡井流离经一纪。不似今年乱较长，九十日来窜荆杞。赣兵自沮北军强，大船如山攒白樯。水南东岸十馀里，列开七府屯兵场。七府兵来掳生口，一旗入山万夫走。跳溪越堑剧猿猱，猎草搜林到鸡狗。最后招安尤可怜，中道要夺何纷然。攘牵牛羊掠囊襆，杀戮老丑俘少年。我从出山被抄掳，一室俄分两三部。大男山中草缚行，幼女城边马驮去。孙男呼母妇哭夫，风惊雨散何须臾。分飞忽作异枝鸟，离逝还同别水鱼。男健胜犊女如玉，全换新衣与装束。湖南转卖得金多，主人无金不能赎。近闻州尹收遗民，毒疠死者无晡晨。独行三日迷所向，不见当时乡里人。茫茫荒草江南路，归已无家死无所。山背时时夜捉人，城中又报新招户。"},
{"title": "剥苧词", "author": "刘崧", "dynasty": "元代", "content": "江南人家多种苧，烧土壅畬筑围护。老苗刈尽还再生，一岁收成看三度。东家女儿颜貌稀，爱织白苧裁春衣。侵晨入园捎乱叶，采剥苍皮连抱归。归来临池濯苔发，轻管圆刀事拢戛。修蛇委蜕鳞鬣翻，入手春云惊腻滑。一月绩成催上机，官中科布星火飞。恤寒敢计皮与肉，伐骨犹堪代明烛。"},
{"title": "牛虎行", "author": "刘崧", "dynasty": "元代", "content": "田家牧牛野田里，虎来伺牛草间起。腾跃骑牛扑牛耳，虎上啮牛牛下奔，戴虎直过前山村。牧童惊散人叫吼，遂虎救牛牛更走。虎惊势迫还弃牛，牵牛归来血满头。可怜踉蹡空四足，有角峨峨不得触。裂皮绝顶那可续，田夫抱牛顿足哭，猛虎还山食人肉。"},
{"title": "题帖监县所藏唐人画马图", "author": "刘崧", "dynasty": "元代", "content": "髯奚并控天闲马，回鞭齐立垂杨下。毛骨疑从汉苑来，衣冠自是唐人画。东南百战良马空，安得致此真骁雄。为君电扫清八极，归来立仗明光宫。"},
{"title": "题进马图", "author": "刘崧", "dynasty": "元代", "content": "拳毛赤騧初来进，西人自控中官引。虎气深腾自禁门，龙光暗掣青丝靷。玉鞭金镫调马时，天子亲御和鸾宜。香街十二柳如雾，太液宫前花满枝。神物飞腾那可测，电扫风驰周四极。时来顾影只长嘶，太仆圉人骑不得。"},
{"title": "闻黄子邕数日出饮不归因与刘鼎子铉张智子明联句戏柬之并寄杨宪史伯谦", "author": "刘崧", "dynasty": "元代", "content": "三日不见黄子邕，使我茆塞于心胸。书床虚连竹色净，酒斝间覆柳阴浓。每于月下重相忆，何事湖边独不逢。急欲移书杨宪史，山房须遣白云封。"},
{"title": "铁十字歌", "author": "刘崧", "dynasty": "元代", "content": "庐陵江边铁十字，不知何代何岁年。何人作之孰置此，何名何用何宛然。形模交横出四角，三尺嵯牙偃锥槊。雨淋日炙黑色滑，土中鮀鳞见斑驳。人言南唐竹木场所都，铸此罥硾筏与桴。一沉江中一路隅，是耶非耶焉得虞。或云此古厌胜法，水怪奔冲赖排压。雌雄相顾走光芒，神物护呵谁畚锸。所以往代鼓铸虔州城，此物千载为英精。舁铁过之铜乃成，精化气感理莫明。世人往往疑根植，下触每愁风雨殛。近时暴卒破盲惑，掘地出之誇胆力。终然弃置不敢匿，我时见之考其式，赤乌之年乃妄饰。吾闻天生五行中，惟金可革亦可从。何不为刀为错通商工，为耜为镈利九农。斩犀刺虎为剑锋，不然行雨极变化为蛟龙。胡独汨没在泥滓，断甓遗株等沦弃。铜仙不来秦鐻废，坐阅兴亡一流涕。"},
{"title": "题马元善所藏松庵墨菊歌", "author": "刘崧", "dynasty": "元代", "content": "松庵道人写墨菊，幽兴宛在山岩中。轩然苍石立苔藓，枝叶掩冉生秋风。石傍扶疏出三本，土润根肥气深稳。彤霞匝地铸黄金，白露漙空湿香粉。马君好古天趣真，昔年省郎吾故人。升堂把酒对图画，使我意与南山亲。君家旧宅龙沙北，荒圃经年归未得。何当斸地种千株，日倚湖亭看秋色。"},
{"title": "虎逐狼", "author": "刘崧", "dynasty": "元代", "content": "野狼据山作巢穴，连年呼群食人血。一朝猛虎入山来，虎自凭陵狼迹绝。山中久厌狼害人，乍得猛虎惊良驯。岂知残毒乃本性，鼓吻磨牙更雄骋。一鸟死，百鸟哀，一狼逐，十虎来，山藏泽薮胡为哉。吾闻周公驱猛兽，不用长戈并劲弩，政教修德施溥。人民欣欣乐含哺，麒麟来游凤凰舞。上天甚明民甚苦，更万万古莫生豺与虎。"},
{"title": "墨竹短歌为萧志行赋", "author": "刘崧", "dynasty": "元代", "content": "羃羃历历生崇冈，洒洒淅淅含秋霜。平生念子抱素节，感慨写此当高堂。钓台仙潭忆所历，石洞云垂翠光滴。夜寒月白听龙吟，瘦影离离上虚壁。"},
{"title": "题赋金银山送萧茂才之遂江并柬周用性", "author": "刘崧", "dynasty": "元代", "content": "金银两山蔚参差，我昔西游曾见之。石台照耀落日紫，下映流水光离离。干戈苍茫隔烟雾，清秋送子山中去。沦落同悲雁塔人，登临更赋龙门句。水北山人须鬓苍，十年寄书不得将。君去相寻定相得，却望两山心恻恻。"},
{"title": "湖亭午宴与旷伯逵欧阳铭萧曙联句三十韵", "author": "刘崧", "dynasty": "元代", "content": "林馆众绿净，微风濯烦歊。眷言集群彦，清宴永崇朝。礼尚匏樽俭，欢逾锦瑟调。初筵陈旅语，雅韵接仙韶。磊落高怀泻，疏狂逸兴飘。炙鲜香溢鼎，注玉色翻瓢。斟酌烦童竖，歌呼狎友僚。杨梅红欲滴，山韭翠初挑。坐倦轻絺解，吟酣小扇摇。云窗尘不到，雪椀暑全消。憩渚仙禽迥，穿檐海燕娇。飞飞浑不定，矫矫讵能招。慈竹秋阴近，宫槐暮色遥。居便人事简，贫爱客情饶。闭户仍投辖，携壶更解貂。习池宁足恋，谢墅故难邀。自抚便便腹，谁呼袅袅腰。青云期放旷，白发任飘萧。楚也泥途迹，铭乎玉雪标。那能终隐逸，端可上云霄。萍梗嗟良会，蓬蒿托圣朝。赤心元皎洁，丹禁自岧峣。伏剑青蒲切，趋班玉笋超。鸡鸣天阙道，龙跃海门潮。结驷陪官署，联镳出使轺。北游尚尘土，幽事且渔樵。胜会宁辞数，狂歌故不骄。杯行须泛泛，瓶罄莫寥寥。苏圃连花坞，徐亭带柳桥。它年留雅韵，应得继风谣。"},
{"title": "题进马图", "author": "刘崧", "dynasty": "元代", "content": "拳毛赤騧初来进，西人自控中官引。虎气深腾紫禁门，龙光暗掣青丝靷。玉鞭金镫调马时，天子亲御和鸾宜。香街十二柳如雾，太液宫前花满枝。神物飞腾那可测，电扫风驰周四极。时来顾影只长嘶，太仆圉人骑不得。"},
{"title": "奉和王诚夫短歌一首", "author": "刘崧", "dynasty": "元代", "content": "王君精神秋水清，作诗锵锵鸾凤鸣。昨朝遗我长句好，感我无限沧洲情。我从乱来少相见，阔绝朋游恍生面。烟涛浩汹惊暝作，风叶纵横飒交战。人间富贵多烦愁，海上神仙安可求。不如高楼饮美酒，明日万事方悠悠。羡君才名三十载，夕露黄花向谁采。荒城满目尚荆榛，落日登临一长慨。愁来忽听南山歌，袅袅归心悬绿萝。江上月明今夜发，为君击楫舞泉阿。"},
{"title": "风筝曲", "author": "刘崧", "dynasty": "元代", "content": "缉麻合线长百丈，要系风筝待晴放。有风须及清明前，作得鲇鱼爱新样。全身糊纸竹缚匡，两旗横张垂尾长。手中缓放莫教卷，风力渐舒风渐远。犹嫌平陇去不高，走上山头如掣鳌。盘空一点正摇曳，欲坠更举何滔滔。时人勿用旁惊睨，质薄材轻等儿戏。乘时容易上云霄，失势终然在平地。明日落花花雨寒，过却清明风力阑。萧条断线挂虚壁，沟中破纸无人拾。"},
{"title": "题宁都州学图", "author": "刘崧", "dynasty": "元代", "content": "出自西门，至于泮宫。我游伊何，以观民风。乃觏新殿，翼翼崇崇。伊谁修之，维郑之功。郑其戾止，弁巾俅俅。爰率童冠，以咏以游。属兹暮春，言眺中州。慷当以歌，企彼前修。何以乐此，薄写我心。濯缨于泉，援琴于林。求我良友，言陟云岑。苒苒云木，交交鸣禽。山则有石，川则有波。君子维教，乃切乃磋。翩其白驹，越于涧阿。逝将去此，忧如之何。日月于迈，山川逶迤。怀君之来，方何为期。爰绘于图，亦颂以诗。归言观之，式慰尔思。"},
{"title": "雪中对酒短歌为萧翀赋", "author": "刘崧", "dynasty": "元代", "content": "南溪三日霰雪飞，千岩万壑含清晖。萧郎扫雪辟虚馆，置酒张筵当翠微。筵前翕翕香风起，金盘雪狮坐横尾。嶷然顾盼色不动，眼光寒注清尊里。清尊行酒如流虹，凿冰出鱼鱼尾红。主人好客客尽乐，自挝大鼓声逢逢。鼓声逢逢间鸣镯，乱来学得军中乐。双吹龙管引吴歌，座上纷纷雪花落。我不能拥雄剑鸣铁衣，驰入边城搴取五丈之长旗。又不能挟大弓乘青骊，暮猎阴山赤手搏取虎与罴。扁舟乘兴无所适，高卧閒门徒尔为。何如烂醉千钟酒，更与迎春唱杨柳。少年欢会能几时，莫遣朱颜成皓首。愿携九节青玉筇，径上绝顶登云峰。手招陶皮拾瑶草，却望三山银阙重。"},
{"title": "题汤子敏松石山房歌", "author": "刘崧", "dynasty": "元代", "content": "苍苍云松，磊磊白石，层冈盘盘二水隔，君从何冈此卜宅。茆茨窈窕通柴关，屋前正对宣华山。苍苔满地人迹绝，但见群木紫翠交其间。禾川西来抱山脚，主簿潭空日光薄。石面青烟薜带垂，叶间晴雪松花落。采山钓水皆清风，胡为汨没尘埃中。看君有子如玉树，觉我憔悴成衰翁。愁来颇亦耽幽趣，安得携家就君住。忆在花阴把卷时，黄鹂啼满青楸树。江鱼秋肥山果红，有酒莫放金尊空。人生适意在深隐，富贵时来安所蒙。"},
{"title": "二月十八夜辞屋叹", "author": "刘崧", "dynasty": "元代", "content": "城狐暝嘷乌啄木，主人惊呼夜辞屋。忽闻官军破城府，号令新传大都督。火烧排栅照夜光，饶军奔溃人马伤。快船直上春水发，明日军来安可当。贫家无时走军马，少在家居多在野。断垣未补棘遮门，败壁无泥雨飘瓦。去年同行三十人，今年一妻兼病身。弟兄飘散儿女丧，投杖欲往还逡巡。人生辛勤理门户，暂去那能不回顾。开花不得待人看，愤杀墙东旧桃树。"},
{"title": "胡思齐逃酒潜归陷于淖中萧翀遣人追之不及而返赋此戏赠", "author": "刘崧", "dynasty": "元代", "content": "胡君奇气不可束，掉头只怕杯中醁。南溪三日醉如泥，昨夜潜奔似惊鹿。横行冲雨踏麦畦，纵有绝足何由追。归来主人怒骂仆，愁杀春衣泥漉漉。"},
{"title": "露坐南城石桥与郑同夫罗孟文联句", "author": "刘崧", "dynasty": "元代", "content": "云递月微明，月澄露初泫。川容淡水物，荷气沿阶藓。更深喧渐息，虑涤情自遣。宿鸟寒不飞，流星下遥巘。"},
{"title": "渔栖辞", "author": "刘崧", "dynasty": "元代", "content": "苍林兮碧溪，我渔兮我栖。朝鸣榔于中泽兮，夕余济于澨西。波洄沿兮不可以倏迷，路窈窕兮风凄凄。反予遵兮故蹊，云鳞鳞兮不可以隮。漱白石兮藉芳荑，悄空谷其无人兮，见翩翩之凫鹥。志逸而嬉兮得丧以齐，纶不必施兮彼笭箵又焉足赍。乐哉洋洋兮，吾乌知尔之为鲦鲿为鲸鲵。"},
{"title": "寄赠陈侯短歌并柬项性高陈宗舜二进士", "author": "刘崧", "dynasty": "元代", "content": "陈侯昔尹兴国时，为政喜尚清而夷。讼庭无人山鸟下，蒲鞭日挂甘棠枝。闻君佳誉喧两耳，玉树亭亭照秋水。至今父老称诵之，满县春风散桃李。锦袍羽箭乌角弓，身骑官马如飞龙。只今出入宰相府，帐下貔虎皆骁雄。羡君多才仍好武，轻骑能冲阵如雨。酒酣肝胆向人倾，起拂吴钩坐中舞。我有狂客陈村民，为言昔者长相亲。幕宾况有项文学，安得一见清心尘。潋江沙晴秋草绿，却望崆峒歌伐木。王郎定棹酒船过，我行不归将奈何。"},
{"title": "虎食鸭谣", "author": "刘崧", "dynasty": "元代", "content": "虎婪馋，口嗒呷，夜入深山中，食人鸡与鸭。念此鸡鸭非野生，人家经年养育成。重檐月黑遽搪突，抉笼咥之良可惊。十鸡宁满颐，百鸭不填口。羸瘠无脂羽毛厚，长项细肋奚足取。南山多犁牛，北山足麋鹿。大者千斤小如毂，血如流泉肉盈谷，尔能攫之胡不足。奈何长兽为山君，而乃下夺狐狸之食以充腹。鸭能自呼鸡晓啼，上天诉汝魂不迷。帝敕六丁拔尔牙，解尔皮，捣尔窟穴焚尔栖。绝尔丑类为尘泥，深山莫生藿与藜。依然万民中，咿咿喔喔鸭与鸡。"},
{"title": "题葛洪移家图", "author": "刘崧", "dynasty": "元代", "content": "前行白羊四角羸，谁骑驱者鬅鬙儿。狰狞一犬驱而驰，举鞭护羊呵止之。背有囊琴结墨絁，妪后负画策以追。少妇驰牛牛步迟，两儿共载兀不欹。大者坐拥斑文狸，小者索乳方孩嬉。母笑不嗔还哢咿，复有鬅者肩童羁。引手向翁如反僛，蹇驴驱地行欲疲。两耳逆竖愁风吹，老翁庞眉方颔颐。顾瞻妻子色孔怡，似语前行路向夷。尔兄在前尔勿痴，汝母正念尔弟饥。高帻髯奚荷且持，药瓢囊襆何垂垂。有救者柄相参差，傍有二卷一解披。趁行苦忙奚不知，我观此画喜复疑。问翁为谁莫可推，或云葛令之官时。移家勾漏乃若兹，人生多累在侈靡。如此行李胡不宜，骨肉在眼无馀资。非有道者焉能为，陈岩作图真画师。笔迹缥缈如飞丝，中有妙意世莫窥。我吟将为仕者规，如不见画当求诗。"},
{"title": "采野菜", "author": "刘崧", "dynasty": "元代", "content": "采野菜，行且顾，野田雨深泥没路。稚男小女挈筐笼，清晨各向田中去。茫茫四野烟火绝，去年秋旱今年雪。草根冻死无寸青，却揽苦荄泪流血。水边蒲荇未作芽，甘荠出泥先放花。长条大叶瘦且老，得似家园菘韭好。枯肠暂满终易饥，酸苦螫人还自知。采野菜，行且哭，贫家食菜苦不足，寨军掠人还食肉。"},
{"title": "啄木鸟", "author": "刘崧", "dynasty": "元代", "content": "啄木鸟，嘴长翼短栖木杪。空山时时闻一声，木皮剥落非尔情。此鸟不肥莫弹射，木中有蠹无人识。"},
{"title": "别从兄本泉教授之南阳", "author": "刘崧", "dynasty": "元代", "content": "我家兄弟犹联琚，四十年前无异居。西头下市日来往，扫石共读林间书。长成离隔风雨过，骨肉忧患何纷如。老人大父忽已远，后者忽昧戚与疏。南城府君子所祖，旧宅江上遗荒墟。兄从往年住城郭，早有二子应门闾。往从广西起荐辟，上隆职教腾清誉。公侯子孙必复始，喜见仕版开其初。衡州太守见旌节，设醴宾筵类左虚。荆衡东南忽破碎，间道潜归惊崄㠊。凄凉诸侯旧宾客，刺口论事从欷歔。蛟湖流水清绕屋，灌溉可以勤菑畬。寒风吹衣霜霰厉，子复南上辞林庐。潮阳更在万里外，我欲遮道牵其裾。安得乡园复聚处，带经跨犊随耕锄。向来总角今老大，愧我寂寞如栖苴。送行无酒不得醉，怀抱郁郁无能摅。潮水有蛟山有虎，慎尔鞭策无驱车。"},
{"title": "今日行二月十四日赋", "author": "刘崧", "dynasty": "元代", "content": "今日何日天气清，江干雨晴花柳明。清晨手持一杯酒，再拜有泪如何倾。我不及庭前乌，朝夕返哺鸣呜呜。又不如坟上草，霜露结根永相保。一从南郡飞旌旗，频年死徙伤流离。先畴荒弃稂莠集，故宅荡析风烟悲。小时开口咏诗句，投果倾堂动诸父。岂知长大罹百凶，事绪茫如堕烟雾。只今四十逾八年，有子孩痴方可怜。霜蓬渐入明镜里，菽水不到黄泉边。我家一门联桂籍，四十年馀声赫奕。每惭末路向人低，独抱遗书竟奚适。姆源之山高入云，钟岭亦有慈亲坟。清明欲近风雨恶，野鸟啼春安可闻。大兄今年会昌去，季也雩阳更流寓。山斋此日倍相思，却恨从前少欢聚。东家西家燕子飞，桃花乱落扑人衣。明朝何处寻芳去，肠断故园消息稀。"},
{"title": "东园有梅一株为野棘蒙罥有年未有奇之者暇日因命童竖刊除之赋长短句一首", "author": "刘崧", "dynasty": "元代", "content": "东园有梅蜷不直，茨蔓罗生错如织。东风岁岁满园青，不见梅花见荆棘。横丛恶棘何纷然，蒙密离纚将十年。坐令盘窣不得展，纵有花开谁与怜。我昨买东园，爱为此梅主。忿然嫉狂横，急集斤与斧。先诛恶根次伐干，挥拉剔攘到全树。便教风疏舒彼郁，要令雪袪起其俯。此时老梅筋力苏，手足轻旋眉目都。枝如取璧相如头上直指发，柯如归汉苏卿手中落旄节。色如买臣弃薪怀绶上会稽，气如望之入见堂堂谢挟持。豁如晋公掀淖出泥涂，矫如淮阴释缚当万夫。兀如萧何脱械佩剑趋，勃如范叔出箦载秦车。异材终离魑魅宅，正气似有神明扶。下视茨棘无遗馀，斩伐割截靡完肤。蹴踏狼藉泥土俱，或焚爇之罪不逋。遂有过者侧目惊相顾，寒鸟游蜂亦来聚。清风濯濯群萼敷，晴日鲜鲜万枝露。极知摧恶植善天所嘉，从有此卉木分正邪。野夫穷年不出家，但携冻笔煮苦茶，日日来看东园梅树花。"},
{"title": "题王楚皋墨梅歌", "author": "刘崧", "dynasty": "元代", "content": "江西写梅谁最豪，近年亦数王楚皋。一枝半蕊忽落纸，已觉酒兴生风涛。醉来据案急挥扫，欹树崩崖杂枯槁。乃翁白发苦吟诗，自是长沙风格老。君藏此图何清奇，昔所未逢今见之。横梢欲挂明月佩，冷蕊尽亚青琼枝。是时七月苦炎热，恍惚当窗濯飞雪。长疑素质梦中见，便拟临风向之折。吁嗟王郎今已无，江南万木愁凋枯。忽呼斗酒酬清赏，莫负当年冰玉图。"},
{"title": "赋澄江月送别", "author": "刘崧", "dynasty": "元代", "content": "澄江江水清且深，明月下照愁人心。浮澜浅浪惊不定，当空涌出千黄金。此时使客宴高阁，坐爱流光入帘幕。牛矶风定翠旗翻，蛟窟天寒宝珠落。长洲菁菁杜若生，送君东下歌扬舲。题诗若过旧游处，月色江声无限情。"},
{"title": "养牛叹", "author": "刘崧", "dynasty": "元代", "content": "田家养牛如养子，爱惜皮毛少鞭箠。一冬霜雪无青草，还喂盐羹龁糠秕。全家性命系一牛，牛肥即喜瘦即愁。木阑土屋护乾煖，出入更防人夜偷。乱来买牛如买马，典尽春衣酬买价。寸田尺土未得耕，军来牵牛谁敢争。拦街号哭送牛去，青草空馀旧眠处。君看新来山寨军，前日亦是耕锄人。即今打粮不耕土，身着牛皮食牛脯。"},
{"title": "登王氏承庆楼歌", "author": "刘崧", "dynasty": "元代", "content": "谁能白日骑鹤缑山头，谁能赤手钓鳌沧海陬。长空千里望不极，爱此江上缥缈之飞楼。楼成宛在河中洲，排轶雾雨盘深幽。后有白塘百叠之丹崖，前有石浦万丈之龙湫。炎霄飞雪洒栋藻，清晓落月窥帘钩。可以招飞仙延浮丘，龙门宣华郁相缪。手翻天瓢倒海水，一洗万古兴亡愁。昂藏溪南翁，飒沓紫绮裘。平生友爱无与俦，倚栏思共梅川游。惊风吹雁去不返，徒使猿猱吊月鸣啾啾。梅川神游不可见，喜见令子如琳璆。前年入山伐群木，构此径欲追前修。三槐当户青不休，两江之水何浏浏。晚烟近渚栖钓石，春雨满皋看绿畴。已闻万卷积书史，况有坐客皆公侯。忆我重来停小舟，门前绿波飞白鸥。乔林倚天万竹稠，下有驯鹿声呦呦。云阳老仙翰林伯，十日坐此成淹留。醉摇綵笔发奇思，雄文钜篇凌高秋。至今光怪动斗牛，四壁恍怆腾蛟虬。林花如锦烂不收，猗兰娟娟春叶抽。何不载酒相劝酬，为君满酌黄金瓯。起招秦娥作妙舞，更换越女回清讴。洞霞绚烂可以列锦屏，涧水嘈杂可以鸣箜篌。但期天河远抱石，不记海屋曾添筹。功名时来安可求，过眼何异春云浮。谁能东山问安石，我欲剡中从子猷。"},
{"title": "题汤子敏松石山房歌", "author": "刘崧", "dynasty": "元代", "content": "苍苍云松，磊磊白石，层冈盘盘二水隔，君从何年此卜宅。茆茨窈窕通柴关，屋前正对宣华山。苍苔满地人迹绝，但见群木紫翠交其间。禾川西来抱山脚，主簿潭空日光薄。石面青烟薜带垂，叶间晴雪松花落。采山钓水皆清风，胡为汨没尘埃中。看君有子如玉树，觉我憔悴成衰翁。愁来颇亦耽幽趣，安得携家就君住。忆在花阴把卷时，黄鹂啼满青楸树。江鱼秋肥山果红，有酒莫放金尊空。人生适意在深隐，富贵时来安所蒙。"},
{"title": "题杨郎所制五采匹笺歌赠自明杨徵士", "author": "刘崧", "dynasty": "元代", "content": "杨郎手持一匹笺，邀我放笔题长篇。自言新制三百幅，忍贫不博黄金钱。浣花濯锦何绚烂，湘渌凝春起波澜。晶荧色夺赤石髓，腻滑光浮青玉案。人言杨郎此笺真可传，岂知綵笔炼墨尤精坚。云窗朝拔霜兔颖，石室夜扫松花烟。一生攻苦事文墨，长恨科名收不得。穷年白发侍甘旨，负米升堂更愉色。杨郎杨郎莫漫沽，古人岂必今人殊。由来绝艺可名世，况尔世叶当文儒。益州十样今复见，糜角松纹炯成片。苍龙腾雾起勺水，紫凤衔图出深殿。我惭世好百不谐，学书局促空寒斋。霜馀柿叶不可拾，但觉枯砚在尘埃。感君孝养怜君苦，会且蜚声群玉府。自掞玄云答远情，江风飒飒鸣秋雨。"},
{"title": "赠别钟举善游赣遂之汀州歌", "author": "刘崧", "dynasty": "元代", "content": "弹哀丝，喷双竹，四座佳人美如玉。钟郎半醉起就别，杯行苦迟声转促。高堂列筵当翠微，惜别更舞青萝衣。云开日色酒中堕，风触歌尘梁上飞。君行赣滩十八重，临眺可以登崆峒。万山如浪压城郭，郁孤正瞰江流东。两江盘盘石争长，东行入闽西入广。盐花雪白荔子丹，天际船来海风响。君家娟娟好弟兄，况有词翰齐清名。出门相送一为别，感我无限幽居情。山中香秫秋熟时，苦竹作笋池鱼肥。我在南溪小楼上，调歌酦酒待君归。"},
{"title": "题抱琴听泉图为萧翀赋", "author": "刘崧", "dynasty": "元代", "content": "吁嗟乎空山抱余琴，以来归兮吾将以弹。山之来兮石之端，我其听之兮以写猗兰。按余徽兮作复止，风冷冷兮触宫徵。泉之流兮云中漱，鸣玉兮声淙淙，忽幽咽以下怆兮匪丝匪桐。啼秋猿之袅袅兮，下南飞之双鸿。山中之人兮不可遇，余徘徊兮中路。九嶷蔚兮隔烟雾，我思南风兮噫其迟暮。"},
{"title": "题云山图歌为武山胡炼师赋", "author": "刘崧", "dynasty": "元代", "content": "山中之人兮云为徒，飘摇太虚中其迹安可拘。朝溶溶兮山巅，夕泄泄兮山隅。长风吹度山海上，遥见楼阁青模糊。忆登武姥之高冈，遇仙人兮白霓裳。方瞳绿鬓颜雪色，自挟凤竽吹洞章。凌空欲度三石梁，中天北斗何苍苍。俯视六合惊尘黄，金华玉华相渺茫。浮云满地飞不起，但见白石磊磊如驱羊。永丰刘郎称画手，为写仙山传不朽。高堂白昼起烟雾，指点林峦辨窗牖。图中如此两古松，岁久乘云应化龙。弱水东浮会相见，长歌手把玉芙蓉。"},
{"title": "莫君写鹰图", "author": "刘崧", "dynasty": "元代", "content": "莫君写鹰如写生，毛翮嘴爪皆天成。轩然缣素出奇骨，眼光上掣层云惊。狠如猛士赴敌场，烱如愁胡望八荒。屹如虎将坐戎阃，歘如雷电驱干将。皂雕最大木鹞小，老鹘两翅森开张。角鹰戴角下廖廓，海风飒飒天飞霜。当时见画画搏击，突过陡捩捎平冈。山禽塌翼雉碎首，仁者见之心惨伤。知君才名重江海，攻画苦心三十载。楚公绝笔见孤骞，太华峰尖见精采。只今阴山谁复过，鸣鹘猎骑方森罗。江南万里芳草绿，奈尔鹰隼飞扬何。"},
{"title": "促促歌", "author": "刘崧", "dynasty": "元代", "content": "弹刀作歌声促促，深林雀子黄鹯肉。红船打泊雀江心，口唱山前团阵曲。短襦尽著妇人衣，彯缨如血凌风飞。自矜主将重骁勇，扶醉当筵骑马归。水营小军旧推奖，昨日新升万夫长。掠地还牵农父牛，杀人更请官中赏。帐前歌舞日纷纷，坐看隔江羊犬群。传说山前多警报，无人说着雀将军。"},
{"title": "经武山下望虎鼻峰爱其峭拔赋诗一首过南溪柬萧鹏举", "author": "刘崧", "dynasty": "元代", "content": "我行武山南向西，冈峦回伏当武溪。孤标上撑出虎鼻，落日东射云中霓。武山势高如卧几，后巘前峰互盘峙。浮云独抗九千丈，异县相望百馀里。金华越台方殿奔，大小尖星安足论。武仙绿发挂琼树，手挹太白开天门。乱来寻山苦嫌浅，石室何年閟苔藓。明日南溪访故人，定接飞萝上层巘。"},
{"title": "和答谢子方", "author": "刘崧", "dynasty": "元代", "content": "东昌高人谢子方，前日寄我新诗章。文章变化合经纬，律吕开阖含宫商。乱来正音邈寂寞，令我把诵坐仍作。独不见之情惨伤，云月娟娟上江阁。"},
{"title": "题刘孟文云林图", "author": "刘崧", "dynasty": "元代", "content": "泄泄野服，峨峨云冠。飘然而往，安可呼我欲致之青云端。青云忽其渺绵，行深林兮望秋天。抚瑶琴以叹息，拾春兰之紫鲜。嗟哉若人志鸿鹄，伊谁写之在空谷。向来腰间两龙剑，至今光截蓝田玉。昨朝遇我城西曲，纵饮流霞动千斛。醉歌李白董糟丘，三日惊风撼其屋。我行驾鹿车，南游访名山。绝顶见长松，世人安可攀。水东天姥青孱颜，遥见洞岩烟雾间。春风为报桃花发，与子其中叩石关。"},
{"title": "送别傅奏差督军储却归吴都事水寨", "author": "刘崧", "dynasty": "元代", "content": "傅郎青云彦，文彩粲华组。身骑五色马，出入将军府。将军控扼水上城，连舻列舰如屯营。昨朝令下急征饷，科帖星火来南平。南平频年困供给，小麦秋荒禾未实。私家何以办公输，流血呻吟更捐瘠。兵储有程不敢稽，君独悯之增惨悽。舣舟浦口坐荒寂，落日忍听饥乌啼。五月香醪得倾泻，席上香蒲绿堪把。过雨天低白浪中，隔江云出青山下。豪来起舞情未终，为君感激歌秋风。东南烽火万里赤，此乐茫茫安得同。我惭栖遁相逢少，郁郁沉忧更昏晓。别君三叹拂吴钩，注目云天决飞鸟。"},
{"title": "筑城叹", "author": "刘崧", "dynasty": "元代", "content": "君不见吉安城中十万户，往年筑城极辛苦。城加百尺环两濠，日日程量深与高。官长有号令，畚锸各自操，累然夫丁不敢告劳。一朝楼船江上来，大开城门引旌旄。城之石，高磝磝，濠之水，何滔滔。今日之日为谁险牢，愧尔饥雀飞鸣嗷嗷。"},
{"title": "古松歌为泸江旷氏赋", "author": "刘崧", "dynasty": "元代", "content": "旷君屋前古松树，亭亭上出青天外。百年元气结云烟，十里行人望车盖。君家旧物惟此松，谁其植者渔樵翁。精神独立万文雪，枝叶犹含前古风。东家主人好种柳，去年郁郁今年朽。种花种柳事繁华，得似苍松屹孤秀。我愿旷氏之子孙，戒尔斩伐勤培滋。朝看松树砺气节，暮倚松树哦诗书。泷山青青永无期，还念前人初种时。"},
{"title": "马将军歌", "author": "刘崧", "dynasty": "元代", "content": "将军西北之英豪，二十飞骑能弓刀。一官推荫恩独早，五载防边功最高。庐陵缑山据岩洞，往者妖民歘惊閧。将军出捕虎就缚，坐遣犬牙归制控。去年杀贼文水湾，驰马猝遇深林间。阴风吹沙白日暮，誓不返辔图生还。督兵围寇寇穷蹙，逆箭飞来集其目。据鞍顾盼色不动，拔箭目中遗断镞。含创饮痛更发矢，泪眼模糊血蒙指。红旗倒曳鼓声乾，格斗犹冲十馀里。归来元戎亲问疾，部曲惊嗟勇无敌。障塞争传烈士名，辕门早进中军秩。君不闻将军事武仍好文，忠义持身真绝群。乌东岭外寇如雨，南来只怕马将军。"},
{"title": "题边长文为黄子邕画雪舫斋图", "author": "刘崧", "dynasty": "元代", "content": "箫峰隐者黄子邕，绿眉秀颊双青瞳。雪中曾踏溪南石，坐听箫声云雾中。悬崖路转愁独往，结屋溪边小于舫。绝似山阴王子猷，夜半乘流入虚朗。朝歌绿水怜芳春，暮歌黄竹哀时人。长风远从海上至，划见六合无纤尘。新城往年兵革起，林杪高轩化荆杞。东湖湖上遇边郎，为写幽居雪山里。千崖冻合凝夕光，江鸟不飞沙岸长。别浦维舟初罢钓，深檐卷幕更传觞。箫峰远在青天外，玉树萧森澹相对。疑有飞軿驾白虬，飘摇下与群仙会。仙人一去不可呼，此境欲往愁荒芜。炎埃六月何由濯，日倚湖阴看画图。"},
{"title": "寄赠刘仲修", "author": "刘崧", "dynasty": "元代", "content": "我昔东游紫瑶峰，手携仙人九节筇。天宁讲师好静者，邀坐绝顶看云松。是时君从槎溪来，石室相逢心眼开。题诗忽满雪色壁，仙药昼下莲花台。石桥流水听猿处，绝似天台赤城路。不见山中王子乔，吹笙自入浮云去。感君萍蓬无定居，几回寄我云中书。缄藏怀袖不忍发，愁心炯炯明寒虚。东南丧乱乘五载，昔者交游竟谁在。清江碧嶂落日外，修竹啼莺久相待。往闻亲庭阻归舟，书来可以宽离忧。官船何日出川口，早晚相迎金凤洲。凤洲萧条归未得，经年寄食江边宅。早春舣棹忆曾过，行踏江沙雨中别。君从二月来南平，我复鼓枻从东征。城西王郎竹林下，怀我无限沧洲情。如何相寻不相遇，空使愁心结烟雾。春风吹尽碧兰花，愁满西轩绿筠树。昨者临流别远人，忽忆旧游心更亲。便当买船载歌舞，从尔烂醉江南春。"},
{"title": "题幽居读书图为萧翀赋", "author": "刘崧", "dynasty": "元代", "content": "吁嗟乎中谷把吾书，以归来兮于焉以读。谷之阳兮云之麓，峰盘盘兮石如玉。我居孔幽兮翳彼嘉木，遐思古人兮言抽其椟。载咏载歌以悦我心，白云在天清风满林。世昧昧以去古兮，礼乐散而莫寻。探禹穴之窅窅兮，望龙门之高深。林有鸟兮溪有鱼，尔飞尔潜兮我读我书。以卷兮以舒，乐哉弗谖兮山中之居。"},
{"title": "送颜用行归吉水并柬康隐君宗武", "author": "刘崧", "dynasty": "元代", "content": "文昌进士颜夫子，昔在筠阳最知己。春风携酒上坊楼，秋雨题诗洞山寺。当时结交翰墨场，共言意气倾侯王。岂知风尘各惊散，此地不得同翱翔。君今只在泸源上，我亦南还窜林莽。旧交零落海云空，梦里惊呼色悽怆。往者山寇攻泸源，义门百口今谁存。况闻亲庭抱永痛，妻子夜哭沙田村。欲归无家出无仆，两年访我城东屋。长林春暝风雨交，此日穷居转愁蹙。柴门苦竹惟鸟啼，流水绕屋生春泥。苦无一钱沽酒饮，坐据寂寞如枯藜。鼓笳连江清夜永，短烛孤帷吊形影。野麦陵陂老雁饥，寒风动竹枯萤冷。知君豪宕轻黄金，感时亦复忧沈沈。青云若负壮士志，白日难照愁人心。谁能短衣事骑射，空遣悲歌泪盈把。却望文昌从此归，东行定过匡山下。匡山先生发如丝，十年不出真吾师。便须晏岁荷短锸，共来山中寻紫芝。"},
{"title": "战敖原美周公瑾", "author": "刘崧", "dynasty": "元代", "content": "寇初来，战宜田，烈火夜飞光照天。青山跃马壮士出，一鼓转战清炎烟。寇复来，战周岭，马上秋风动旗影。重围突破散如云，部曲归来自雄整。问之此战谁第一，吉水周郎本无敌。报国宁论万死功，荡家笑却千金璧。君不闻敖原之战尤所无，最后制胜真良图。草间麾呼伏兵起，数万贼徒同日死。"},
{"title": "巢云歌为张彦升赋", "author": "刘崧", "dynasty": "元代", "content": "君从匡庐来，啸歌白云乡。白云千叠可揽结，九江秀色何苍苍。云之来兮茫洋，云之去兮不可以将，触石而起随风飘扬。问君结巢向何许，洞门遥架三石梁。薜荔为藉兰为房，明月为佩青霓裳，飘然远在天中央。手招云中君，为我吹笙簧。朝日射五色，烂然成天章。将西息乎昆崙之墟，南憩乎天台之阳。于以卧八极游四方，锦屏倒照秋水光。雪片吹落瑶花香，俯视六合中烟尘浩茫茫。泰山忽破碎，海水成枯桑。燕鸿越鸟无定栖，凤凰麒麟安可常。我欲呼谪仙拾琼芳，援斗杓，酌桂浆。却上匡庐望三湘，湘水深，九嶷长，云之巢，安可忘。"},
{"title": "题屏岫幽居图为万砯赋", "author": "刘崧", "dynasty": "元代", "content": "秋屏列岫之间，乃有万氏之圃，幽人之居。门前青柳日系马，池上紫菱时钓鱼。前年尘起龙沙北，万氏林居总萧瑟。杨君好事惜奇胜，为写池亭寄秋色。两松落落千尺长，高云不动江风凉。谁能低头事权势，便思濯足歌沧浪。东南连年困兵革，人生安居那可得。向来华屋今谁在，忽忆旧游心惨恻。君不闻王维别业孟城隅，亦有亭馆临欹湖。当时胜迹逐云往，至今传得辋川图。"},
{"title": "奉答彭进士晋怀祖诗", "author": "刘崧", "dynasty": "元代", "content": "故人示我怀祖诗，文字郁郁含深悲。昔贤遗恨骨已朽，前代风流谁见之。云有张彭二老者，隐处乃在泸之湄。当时忠义并感激，岂但词翰相追随。苍茫甲子义熙后，寂寞朝士贞元时。岂知清河已陈迹，彭氏孙子多文词。明经继以甲乙荐，反顾已觉卑群儿。春秋岩岩距邪诐，俎豆秩秩崇光仪。伤哉时危事返驾，道在舒卷安其宜。且辞青云卧碧草，更调白雪鸣朱丝。壁藏似有鬼物护，先庐正在南山陲。遗诗十首更馀一，事变恍惚传于斯。风惊电灭八十载，君独感怆垂涕洟。赓吟寄我歘满纸，浅才乏报空嗟咨。吾宗珠林重三杰，作者已远伤颓隳。故箧飘零澹庵帖，荒冢剥蚀平园碑。承先未能欲谁过，有孙如子真吾师。只今风尘哀仳离，泉麓来游嗟已迟。萧郎东游定相见，为我道谢声吾私。"},
{"title": "告天鸟", "author": "刘崧", "dynasty": "元代", "content": "江南有小鸟，群飞上天入天杪。黄茆岭头拾虫入，声声告天鸣不了。山前山后春雨晴，啾啾千声连万声。瞥然飞出不可见，失势一落犹哀鸣。凤凰南飞顾之笑，何不远引为娱嬉。谓尔躯体陋，羽毛无鲜奇。径寸之茆可以营尔栖，一粒之粟可以充尔饥。胡为踯躅苦抱愤，奋首上诉鸣声悲。劝尔勿多言，多言生间危。吻弊吭绝徒尔为，天门九重深不知。"},
{"title": "寄赠曾文祥", "author": "刘崧", "dynasty": "元代", "content": "十年不见故人面，秋风吹云隔山县。当时相遇潋江亭，感子哀吟泪如霰。山川莽莽生风尘，道路东西长苦辛。鬓毛萧索易成老，肝胆轮囷空向人。金精洞前偶相访，一读新诗一惆怅。短章孤韵破岑寂，长句雄辞入悲壮。杜陵布衣日烦忧，闾阎小儿狐白裘。文章有神足自托，富贵无分吾何求。平原信陵骨已朽，折节好贤竟谁有。苍苔茅屋双短屐，落叶离亭一樽酒。丈夫意气未可摧，临汝田园须早回。成名岂必在朝市，自古云林多异才。"},
{"title": "詹君行", "author": "刘崧", "dynasty": "元代", "content": "易君本姓詹，旧是宜春人，父因避祸窜本姓，市药海上终其身。君独怀乡心未改，万里从亲衣斑綵。东游曾过金精山，最爱峰峦蔚神采。后来父死南海头，负骨返葬山之丘。坟前螺石云五色，下有江水相交流。结庐庐墓霜露宿，采山更筑城西屋。娶妇生男乡井同，二十年来变音俗。故藏只有岐黄书，种药南园时自锄。刀圭白昼摄龙虎，灯火深夜笺虫鱼。长沙不作医绝响，金匮玉函竟谁仿。临川学士青城仙，感子钩玄重嗟赏。我闻葛洪好鍊丹，海内名山多往还。似君心性本清逸，服御元气良非艰。大冠长衣玉雪质，岂以寻常混踪迹。清秋乘月倒芳尊，却话当年泪沾臆。我歌詹君行，歌短难为情。昔人忧患勿复道，宜尔子孙歌太平。"},
{"title": "戏为友人干鱼苗", "author": "刘崧", "dynasty": "元代", "content": "闻君凿池种鱼子，远注浔阳一泓水。春风昨夜化灵苗，中有十万横波尾。我惭枯涸生事疏，分致安得涔蹄馀。风雷倘复化龙去，犹得江湖传尺书。"},
{"title": "南乡怨歌", "author": "刘崧", "dynasty": "元代", "content": "我家承平住城郭，自从乱来徙村落。朝朝临河望烽火，只怕江船向南泊。今年李寇打南乡，五更马蹄踏月光。小船载军大船马，旗头直捣珠林下。乡夫捲地散如烟，哨马已过前山巅。尽杀丁男掳妇女，手麾牛羊雨中去。前军出营后军续，昏夜抽刀草间宿。缚人先问窖中金，放火还烧陇头粟。先锋最说姚府军，火伴却是州城人。全装尽作姚家扮，面目虽驯谁敢嗔。人家兵过无遗物，万落千村总萧瑟。室庐灰烬盆盎空，只有田园将不得。君不闻东邻一老叟，向来家业馀升斗。不论贱价卖花银，又向城中赎生口。"},
{"title": "题杨奇琛所藏山水图歌", "author": "刘崧", "dynasty": "元代", "content": "我本白云人，爱住青山下。五岳寻幽未忆归，穿岩历壑穷秋夏。曾看绝壁明高霞，秀色照耀金莲花。洞前远访丹泉井，谷口时逢白鹿车。鹿车东渡溪流浅，瑶草春香绿如剪。海门日出天鸡鸣，手接飞萝上层巘。是时笙鹤从天来，径欲浮海观蓬莱。云路微茫波浪阔，使我叹息空徘徊。十年汨没尘埃里，却看丹青心独喜。问君何处得此图，彷佛林峦烟雾起。虽无秀绝凌衡岷，点染亦复穷其真。深林修竹草亭静，似是水边修禊人。苍苔白石临流路，亦欲相呼抱琴去。晴天指点北飞鸿，应识云中旧行处。"},
{"title": "赋白纻词赋赠旷伯逵归豫章", "author": "刘崧", "dynasty": "元代", "content": "吴姬十五鬟初结，白纻新裁光照雪。手折芙蓉上彩舲，自唱吴歌送行客。玉盘馔列鱼与凫，美酒丝络黄金壶。江寒月出欢未极，城上霜飞啼晓乌。唱吴歌，歌白纻，拂袖当筵为君舞。井阑络纬方悲啼，还念寒机织成苦。京城锦绣段，名都金缕衣。一时服饰岂不华，岁晏漂落当何归。朔风吹尘扑人面，敛袂褰裳泪如霰。君行莫忘当别时，妾心皎皎难自持。"},
{"title": "卢仙坛歌", "author": "刘崧", "dynasty": "元代", "content": "我思昔人有卢仙，冥栖乃在三顾巅。后来乘云去不返，荒坛委绝成千年。坛角峨峨石色古，上隔青天应尺五。飙车笙鹤时下来，白日松梢度飞羽。云霞东南五色开，当时旧宅安在哉。林间驯虎去已久，池底神鱼呼不来。我惭学仙苦局促，十日寻幽憩林麓。月中缥缈见乘鸾，示我玄文不成读。中峰积翠凌紫冥，下有流水声泠泠。丹崖千仞不可陟，黄叶满山秋露零。"},
{"title": "罗明远杀贼歌", "author": "刘崧", "dynasty": "元代", "content": "至正壬辰闰三月，寇入庐陵肆猖獗。城中火炎三日红，街市填尸港流血。罗君闻之佯负薪，入城遇贼贼不嗔。潜觇赤帻府中坐，乌合鸟散何踆踆。归来裂衣揭竿尾，大呼杀贼招邻里。麾前勇士忽如云，尽夺红幡逐妖子。满城黑雾昼不开，大酋忽捲宜春来。前锋出斗白旗合，列阵鼓噪如春雷。庙前格战势转逼，援兵不来骑围急。瞑目含创死不僵，犹拥长戈负墙立。吁嗟罗君真可怜，壮节独在千人先。骨枯血化功未录，有子食力家无钱。庐陵忠义古无匹，太史他年有专笔。纷纷跃马为何人，罗君倡义谁当陈。"},
{"title": "题溪山春晓图寄赠萧翀", "author": "刘崧", "dynasty": "元代", "content": "土山戴石石角倾，偃树杂出如幢旌。青天微茫晓色动，雨气合沓千峰晴。野桥西边有村路，之子鸣鞘踏云去。重岩花发似闻香，隔水莺啼不知处。东南连年飞战尘，如此山水何清新。石田到处长荆棘，岂有荷耒春耕人。我昨西游登武姥，手抉云霞望仙府。把酒忽逢东海生，醉卧溪南紫萝雨。紫萝阴阴覆岩扉，十日寻幽行未归。云峰流泉半空落，六月飞雪沾人衣。拂衣归隐知何日，却对画图心若失。不闻流水渡溪还，时见浮云向山出。怀哉桃花修竹林，江海秋高烟雾深。岂无耕钓在田野，谁识悠悠沮溺心。"},
{"title": "赋澄江赠友人别", "author": "刘崧", "dynasty": "元代", "content": "澄江之水清如油，春澜漫漫光欲流。微风忽动漫鸥渚，明月正上金渔洲。洲前美人綵舟发，起唱吴歌踏江月。别愁深浅君自知，江流不断长相思。"},
{"title": "送别杨奇琛归洞江歌", "author": "刘崧", "dynasty": "元代", "content": "朝别李元忠，暮别杨奇琛。各言故乡久离别，使我历乱空愁心。愁心忽如江上风，不可凭御谁能穷。南行浩荡一千里，吹雪径度青原峰。我生少小轻乡井，独以羁穷寄形影。经时负米未能归，何待他年愧裀鼎。閒来思种东村田，青山欲买羞无钱。携书强聒附童稚，客中相顾谁相怜。杨郎杨郎本同郡，文水钟奇故才俊。芳年初发春江长，劲气已逼秋崖峻。读书东家不下楼，手写细字如蝇头。长怀丹阙陈三策，独抱遗经穷九丘。春风二月惊初见，伯劳东飞遇西燕。凤山祠下月如眉，明绣楼前水如练。看花把酒能几时，念子还乡从此辞。城头乌啼北斗曙，飞霜已落青梧枝。桐江东南符山岭，闻子幽居好林景。千年古剑合神机，光射玄潭黑风冷。子归何时当再逢，即恐睽隔劳忧忡。江外风尘眯人目，我欲远寻麋鹿踪。"},
{"title": "题萧鹏举所藏草虫杂图", "author": "刘崧", "dynasty": "元代", "content": "鬼车团春米囊拆，萱竹缃桃红迫迮。牵牛花碧露初坠，枸杞子红秋可摘。青菘赤芥碧玉葱，攒英濯本当蒿蓬。羽衣凄切自络纬，蜗角低昂方战攻。蜻蜓头圆赤色尾，亦有纤纤绿罗袂。草行蜥蜴金背烂，升竹盘拿更贪噬。青蛙支颐目睅瞠，黑甲推车车倒行。螳螂怒臂乃当辙，蜂蚁君臣谁敢争。愁来对客看图画，似向芸窗笺尔雅。丹青婉娈归动植，风日晴和到田野。吾闻夏后德所形，昆虫草木皆清宁。苕华芸黄星在霤，卷画歌诗双泪零。"},
{"title": "夜宴王召南席上观黑厮旋舞胡瓶歌", "author": "刘崧", "dynasty": "元代", "content": "绮筵烛艳歌停哢，春酒凝香碧霞重。蕃童旋舞忽当前，头戴银瓶高不动。银瓶花烂雪色新，俯仰之间如有神。岂知头容自正直，欹侧愁杀旁观人。拳毛蒙茸衬瓶底，宛转低徊舒四体。眼看明月下昆崙，一片黑云飞不起。使君好客酒漏卮，传令更舞君莫辞。手中匕箸犹有失，头上银瓶高一尺。"},
{"title": "题余仲扬画山水图为余自安赋", "author": "刘崧", "dynasty": "元代", "content": "金华仙人余仲扬，笔墨萧疏开老苍。昨看新图湖上宅，烟雾白日生高堂。层峰上蟠石皓皓，绝岛下瞰江茫茫。长松并立各千尺，间以灌木相低昂。松下上人坐碧草，秋影欲落衣巾凉。囊琴未发弦未奏，已觉流水声洋洋。赤城霞气通雁荡，巫峡雨色来潇湘。谁能千里坐致此，欲往久叹河无梁。风尘涨天蔽吴楚，六年怅望神惨伤。玄猿苦啼岩北树，白雁不到江南乡。赭山焚林绝人迹，如此山水非寻常。此图本为自安写，亦感同姓悲殊方。幽轩素壁泉声动，对此令我心为狂。何由扪萝逐麋鹿，振衣直上云中冈。登临一写漂泊恨，长啸清风生八荒。"},
{"title": "布谷啼", "author": "刘崧", "dynasty": "元代", "content": "布谷啼，三月暮，麦老秧深时。田头不见人耕布，家家丁壮起从军，更有中男筑城去。布谷鸟，听我语，城中无田有官府。莫向城市啼，官中人怒汝。"},
{"title": "题曾氏所藏历代青微法师像图", "author": "刘崧", "dynasty": "元代", "content": "素阳真人仙者徒，示我列仙之画图。霞冠云氅玉雪肤，一一神采浮双矑。充如天府琳球腴，清如逸世山泽癯。俨如佩玉当朝趋，矫如跨鹤凌天衢。周流天地超有无，颜色不动精神俱。最后幅巾疏眉须，云是真人昔者之所摹。上穷元始下玄都，一本万派同而殊。形随粉黑穷锱铢，气与风霆行八区。我惭生晚堕儒迂，学道不解凌蓬壶。拟从真人乞灵符，高飞愿逐云中凫。前有作者邈已踰，欲往从之云何盱。青城天台西南隅，云日光射金芙蕖。三十六管吹笙竽，非君和之谁与娱。"},
{"title": "题山水图赠兴国高多营将黄进贤", "author": "刘崧", "dynasty": "元代", "content": "远山亭亭削苍玉，近山盘盘出平麓。林生作此最奇绝，白日高堂坐空谷。谷中出云云上天，深林曲涧回清妍。绿萝初挂紫岩雨，碧树尽含秋浦烟。北屯将军旧知己，看画寻幽心独喜。为卷空间一片云，送君更渡蓝陂水。蓝陂山前霜叶黄，乱峰刺天如剑铓。何当尽扫豺虎穴，与子巢云歌凤凰。"},
{"title": "叹息行赠别胡思斋", "author": "刘崧", "dynasty": "元代", "content": "叹息复叹息，志士恒苦辛。少日不得意，暮年愧其身。前有尊酒清且旨，酌酒奉君君莫止。人生最乐在相知，莫徇虚名轻跅弛。市中屠贩还封侯，扬雄草玄空白头。浮云不尽万里意，白日长悬千古愁。南山之阴多洞府，十年不归叹修阻。绿萝芳草淡风烟，君独胡为在尘土。五云馆前花满津，紫骝蹀𨇾骄青春。春时禽鸟各自适，燕子低徊还附人。江风萧萧吹水急，江寺钟残野鸟集。口中吟咏眼看山，细雨苍茫愁独立。邓溪漉漉秋水泥，见尔令我欢相携。酒酣燕坐石盘岭，明月正在松林西。近闻烟尘起闽广，官军驱驰日南上。郡邑无人豺虎行，道路萧条竟安往。我思旧游湖水东，昔者登临今不同。常年九月章浦净，吴霜夜落青芙蓉。芙蓉花开日欲暮，美人娟娟隔烟雾。一段愁心化綵云，至今飞绕河桥树。今夕果何夕，别君还忆君。古来贤达常坎坷，慎尔出处超其群。"},
{"title": "岁暮自靖安县将归南平留别袁明诚茂才", "author": "刘崧", "dynasty": "元代", "content": "昔我始客豫章城，众中识君颜色清。十年异县风雨隔，芳草满园啼早莺。宁知此别堕千里，与子溪南同濯缨。春华过眼叶秋脱，思之可使神魂惊。读书济胜恒有道，辞家作客宁无营。亦知云中鸿雁急，岂有地上麒麟行。清秋门巷三日雨，已觉满眼牵愁生。高林凉日白惨淡，幽谷细雾寒峥嵘。寻常抚事念乡邑，见尔不殊亲弟兄。岂但过从慰寂寞，喜可纵谈开老成。芙蓉作花露始白，拟以斗酒邀同倾。此时高堂念游子，举杯欲饮难为情。肥牲不如东邻菽，且可力养毋干荣。逝兹晏岁返故里，恐有寒草荒柴荆。稚子啼饥亦可念，几日江上先相迎。便从早晚出溪口，与子共赏西山晴。石头买船待明发，风吹北斗天中横。峡江见月定相忆，此意不尽东流声。"},
{"title": "安成王子文宝持其祖遗书与古今名公诗文于丧乱中甚不易也文廷刘先生哀其志为之叙其事因附以诗", "author": "刘崧", "dynasty": "元代", "content": "金田王郎行蹙蹙，独抱遗书如宝玉。往时奔窜遗一纸，十日山中望天哭。王郎苦心真可怜，与书同食仍同眠。如何浮薄心不古，世业弃捐如粪土。"},
{"title": "题枯木图为王子启作", "author": "刘崧", "dynasty": "元代", "content": "高堂展图飒寒景，古桧峨峨出苍顶。坐上疑闻峨木声，空中忽落蛟龙影。干株偃蹇势回薄，梢节盘撑气深猛。寻常岩壑真有此，六月炎风为之冷。密叶中含雷雨垂，危标上逼云霄迥。悬猿清秋怯倒上，饥鸢落日愁相并。浦口回舟望北林，原头立马瞻西岭。刘郎此图昔所画，物色笔势生雄骋。王君得此绮绣重，玉立阶墀见清挺。经年烽火万山赤，赭伐还闻到条梗。天寒荒野霜露白，萧瑟阴风助悲哽。岂无千尺栋梁具，摧绝泥沙竟谁省。深山大泽龙虎死，惨淡相看愁不醒。海波万一解经天，亦欲乘槎掠参井。"},
{"title": "题龚本立所藏燕文贵云岫图歌", "author": "刘崧", "dynasty": "元代", "content": "豫章龚郎好文雅，锦轴牙签满书架。示我春云出岫图，云是燕公之所画。高堂惨淡开林丘，青峰赤谷烂不收。长风浩浩起天末，万壑青云如水流。松根石头伏羊虎，松顶垂萝绿如雨。伊谁濯足望青天，绝似东归孔巢父。匡庐巫峡相渺绵，三湘七泽俱可怜。冥鸿萧条洲渚断，风帆杳杳归何年。吁嗟燕公真绝笔，好手当时称第一。残缣犹带汴京愁，墨色苍茫映寒日。城楼六月烟尘黄，我亦看云怀故乡。思君如忆图中景，应过水西寻姥冈。"},
{"title": "双堠曲", "author": "刘崧", "dynasty": "元代", "content": "双堠迎人来，单堠送人去。五里十里有定程，万水千山无尽处。我欲登高堠，东南望故乡。故乡不可见，日落野茫茫。野茫茫，风浩浩，马头一见一伤心，多少征人是中老。"},
{"title": "曾君育骏马歌", "author": "刘崧", "dynasty": "元代", "content": "曾君好马有马癖，昔买骏马千金直。一从徵刷上天衢，每见流星想行迹。今年得马胜前马，八尺垂钩汗流赭。落花风细草如烟，时控青丝出原野。官中多马劳驰驱，得似此马闲且都。朝行疑逐飞鸟没，昼浴恐与神龙趋。逝兹太平麟凤从，此马自在此林中。几人相马识神骏，骨骼卓荦真奇雄。溪崖泥盘石角溅，戒尔圉人勿轻贱。清刍黑豆未渠饱，锦障金羁竟谁荐。君不闻幽并马群五色俱，北客长驱愁远途。南来往往凋丧尽，似此骏骨一匹无。似此骏骨一匹无，临风为尔增嗟吁。"},
{"title": "寄赠张隐君", "author": "刘崧", "dynasty": "元代", "content": "仙人身著紫绮裘，昨者来自南陵州。南陵之山高百尺，中有叠嶂之危楼。烟光涌翠当碧落，石瀑飞嶂鸣清秋。庾公谢朓招不起，至今山水令人愁。飘然戏笙鹤，南过三湘去。落日下洞庭，长歌揽巫楚。楚王台榭杳霭间，青鸟飞去何时还。三十六天朱陵洞，七十二峰南岳山。娟娟绿萝裳，袅袅临流女。倏忽如飘风，白波愁日暮。重华之琴不复鼓，灵瑟年年泣秋雨。仙人自是留侯徒，口诵黄石相传书。左按钧天之广乐，右接奇肱之飞车。鱼龙掀舞明月下，坐使千古成须臾。我思仙人碧云里，再拜扬言惭仰视。瑶草春香石洞霞，白榆夜浸天河水。天河水流无尽时，织女秋鬓应成丝。若过扶桑定相待，我欲乘槎浮东海。"},
{"title": "宴集洞山寺分韵得见字奉柬丁克诚颜中行王敬仲詹德裕枯林上人", "author": "刘崧", "dynasty": "元代", "content": "洞山之阴郁葱茜，上日开筵集群彦。入门已觉禅境旷，放怀且慰书佣倦。石林秋风晚更急，山城野色寒初变。长松挺拔各千尺，堕叶飞来时一片。雨垂弱蔓当井角，泉引青苔入阶面。移床曳屣各散漫，接句行杯自流转。交挂卑枝白纻衣，叠欹细草轻纨扇。云开绝壁霞隐明，风度危梢露惊溅。楸梧莽苍谁氏冢，金碧辉煌梵王殿。百年荒废自足惜，昔者荣华竟谁羡。田园閒日思把耒，淮海经时尚传箭。共嗟寇盗困徵发，深幸羁穷及谈宴。感君相与重意气，使我顿欲忘贫贱。天外清风似流水，林端落日如红茜。岂知驱车复为别，愿得载酒频相见。醉醒聚散安可常，悲吟怅望西飞燕。"},
{"title": "陪刘公权登戍楼", "author": "刘崧", "dynasty": "元代", "content": "凤山东偏锦水头，独立缥缈之戍楼。登楼览古意不极，芙蓉双轴悬清秋。将军国初镇吉州，投戈论道皆清流。藏书蓄画几千卷，缥帙紫锦珊瑚钩。郭熙山水韩干马，生色芙蓉更潇洒。霜涵雨浥姿态发，往往时人未能写。筠州移镇七十年，遗物犹存今所寡。看花把酒临秋风，我思将军安得同。苍茫共惜千载意，磊落已见诸孙雄。近者提兵入南中，号令不减前人风。蛟鱼出没江海暮，一麾尽扫烟涛空。"},
{"title": "磨剑歌", "author": "刘崧", "dynasty": "元代", "content": "我行四方如飘风，袖有古剑苍精龙。何年尘土凝不灭，苔花绣涩青芙蓉。往者提携访嵩岳，手抉飞泉向空落。划然掣断青丝悬，直恐乘流遂腾跃。青天白日交风霆，我方赤手试发硎。阴纹差差吐寒月，碧缦隐隐排疏星。摇拽千仞崖，动荡九泽水。腥浪回天倒海流，阳侯夜哭鱼龙死。归来䍡𦌉青玉函，紫云为束黄金缄。不愿轻污佞臣血，千年万年保冰雪。"},
{"title": "题常棣鹡鸰图短歌为旷伯逵赋", "author": "刘崧", "dynasty": "元代", "content": "旷郎示我鹡鸰常棣图，冰石盘激花芬敷。寻常林泽总惯见，何以令我增嗟吁。知君有弟在乡邑，少小别离忧患集。经年不省瘠与肥，却望南云泪沾臆。曾不如常棣花，荣悴开落同根枝。又不如鹡鸰鸟，飞鸣行摇侣相随。我思古之人，无若周公旦。安宁与急难，往往寓悲叹。君独奚为长道途，胡不来归兄弟俱。笾豆满筵酒满壶，兄醉弟舞歌呜呜。歌呜呜，乐无央，堂前花开常棣香，鹡鸰来巢春日长。"},
{"title": "题李子翀所藏罗小舟青松障子歌", "author": "刘崧", "dynasty": "元代", "content": "罗君画松奇且雄，两株屹立青天中。已愁白昼结寒雨，更觉素壁吹长风。横梢屈铁苍皮健，恍惚垂云青一片。若非巫峡道中逢，定向华山峰顶见。深林无人日色昏，萧瑟似有孤啼猿。苍根下走岩石裂，清响暝与溪流喧。古来志士沦野草，每见良材叹枯槁。何如此树保天真，千岁高堂奉君老。"},
{"title": "登成山", "author": "刘崧", "dynasty": "元代", "content": "登成山，望出日，不知其下海水深几尺。夜半鸡声喔喔鸣，但见五色金莲花，滉漾捧之向空出。当年祖龙望拜时，上山特立日主祠。六神升天驾奕奕，馀辉却射山头石。神人鞭石功不成，至今海水流血腥。岂知阳精著悬象，乃欲度海观其形。昔时日主祠，今日祖龙庙。祖龙亲构鮀鱼知，海若望之向西笑。颂碣摧落蔓草中，李斯何述秦何功。一时霾雾妖怪合，千载尧日方曈曈。"},
{"title": "大清河", "author": "刘崧", "dynasty": "元代", "content": "大清河，浑漉漉，南黄河，清淯淯。今河不与古名同，自是河流有反覆。君不见安山直下栗阿时，一斛之水数斗泥。徐州吕梁走下邳，可以照见人须眉。清河北河入北海，黄河入淮东入海。彼此争流不相待，两水清浊各自流。终然到海同一沤，东流北流君莫愁。"},
{"title": "题春江送别图赠谢可用归宁都", "author": "刘崧", "dynasty": "元代", "content": "我欲留君游武山，君不肯住从东还。贡江盘回三百里，南望政在飞云间。飞云岧峣蔚霞绮，似向金精洞前起。老翁白发动春风，夜夜悲歌梦游子。君从何时辞故家，江国飒沓愁风沙。西里霜凋碧梧树，南国雨落青桃花。知君惯作公侯客，五色文章振高翮。南平江上一相逢，十日题诗楚王宅。岂无东山屐，携子游云中。锦袍飘然不可挽，惊雨夜逐南飞鸿。江烟微茫江水绿，陈帝祠南树如簇。画船东下双舻鸣，岸转沙回见林麓。图画不可尽，送君从此归。石苔已迷旧行迹，山色自满幽岩扉。我登武山云，君弄贡江月。重逢何处蹑飞仙，却望青天白云阙。"},
{"title": "寄曾郁文短歌", "author": "刘崧", "dynasty": "元代", "content": "澄江水，向东流，流向东昌江上头。我有故人在江上，十年不见增烦忧。白沙水声寒活活，黄岩云气凝清秋。岂无沙棠枻吴女讴，可以载酒同遨游。狂风吹山波浪恶，使我不得回轻舟。翩翩云中双飞燕，衔书寄我频留恋。书中展转道深情，但恨相思不相见。春燕飞来秋复归，报书不遣壮心违。碧兰紫蕙何由采，即恐萧条霜露稀。"},
{"title": "别从兄本泉教授之南阳", "author": "刘崧", "dynasty": "元代", "content": "我家兄弟犹联琚，四十年前无异居。西头下市年来往，扫石共读林间书。长成离隔风雨过，骨肉忧患何纷如。老人大父忽已远，后者忽昧戚与疏。南城府君子所祖，旧宅江上遗荒墟。兄从往年住城郭，早有二子应门闾。往从广西起荐辟，上隆职教腾清誉。公侯子孙必复始，喜见仕版开其初。衡州太守见旌节，设醴宾筵类左虚。荆衡东南忽破碎，间道潜归惊崄㠊。凄凉诸侯旧宾客，刺口论事从欷歔。蛟湖流水清绕屋，灌溉可以勤菑畬。寒风吹衣霜霰厉，子复南上辞林庐。潮阳更在万里外，我欲遮道牵其裾。安得乡园复聚处，带经跨犊随耕锄。向来总角今老大，愧我寂寞如栖苴。送行无酒不得醉，怀抱郁郁无能摅。潮水有蛟山有虎，慎尔鞭策无驱车。"},
{"title": "韶石歌赠钟文学赴诏州", "author": "刘崧", "dynasty": "元代", "content": "古有虞帝奏韶之遗石，乃在庾岭之南曲江之侧。盘盘兀兀三十六，秋霞流红雪凝白。重华一去不复来，落花流水空苍苔。晴云照天紫凤没，明月绕树猿声哀。送君韶阳去，因作韶石歌。君今南上登嵯峨，诸生环佩鸣相摩。振皇风兮返淳和，我思虞帝感慨多。安得御气游其阿，南望苍梧吊湘波，为君日夕攀云萝。山遥水远不可极，韶石韶石奈尔何。"},
{"title": "吕性之汲井得鱼", "author": "刘崧", "dynasty": "元代", "content": "前人凿井后人汲，一壶下井三鱼入。泣竹常疑地有灵，奉亲已恨时无及。吕翁诚孝天所省，异事流传遍淮颍。至今父老寿阳城，指点高门说遗井。翁今跨鹤游仙去，子亦攀龙翔九衢。祥开兆应良有以，看取玉带悬金鱼。"},
{"title": "冬日闻百舌", "author": "刘崧", "dynasty": "元代", "content": "臈月二日冻雨晴，百舌飞来庭树鸣。鸣声不已自唱和，一出飞时人尽惊。我怜此鸟在林谷，羽族之中能晦明。常年畏寒音语滞，思之不见疑化生。青门云屯春正远，何得先至江南城。由来气类兆微物，无乃阳动潜满盈。南园桃李花乱发，北岸垂杨青载萌。苦无坚冰与积雪，厉气方此疵穷氓。书生怪此坐叹息，安得挟弹驱不平。圣王在上律吕协，燮理况有皋夔英。凤凰千仞览德下，雍喈或继箫韶声，肯使凡鸟漫纵横。"},
{"title": "谭骧病目累日王以文进药愈之因诗柬谭仍以美王云", "author": "刘崧", "dynasty": "元代", "content": "城西谭骧诗最工，骨格瘦紧精神充。𢥞𢥞六月暑竟夕，烧烛读书双眼红。迎风眵泪时簌簌，隔花烟雾方濛濛。科头颦蹙谢过客，十日枯坐幽房中。王君闻之惜英俊，走马来问为忧忡。探囊试药启羞涩，惧彼白翳侵其瞳。冷然沃以寒冰雪，眉睫洒洒生清风。朝行犹眩阶下蚁，暮出已辨天边鸿。只今豪吟饮大酒，青白顾盼何英雄。吁嗟王君习静者，精艺乃尔能神通。卜商张籍苦不遇，枉使千载称盲翁。速令沽酒市肥羜，往谢昔者开明功。谭骧谭骧慎尔明与聪，王君之德无终穷。"},
{"title": "题常伯敬撷兰轩歌", "author": "刘崧", "dynasty": "元代", "content": "高人好幽栖，志不在华毂。啸歌撷兰轩，俯仰无不足。湖之水兮湘之山，怅余昔游始东还。澧有兰兮沅有芷，言撷秋芳渡江水。苍梧黯惨浮云重，帝子遗庙丹青空。长洲极浦落日外，坐见千里生蒿蓬。灵氛掩泪歌九歌，夫君不来愁奈何。薋菉充帱艾盈佩，玉玦捐弃江之沱。江沱隔绝秋风早，绿叶青青紫茎好。露华香扑芙蓉裳，佩服从君可终老。我有猗兰操，尘土混浊久不闻。为君弹一曲，要使六合扬清芬。扬清芬，觐九嶷，舞干羽，三苗来。洞庭无波春草香，却棹木兰游三湘，毋使下女徒悲伤。"},
{"title": "题钱舜举凌波仙子图", "author": "刘崧", "dynasty": "元代", "content": "若有人兮美而鬈，冠切云兮衣翩翾。粲然独立青山前，褰裳流盼凝娟娟。乘云而行兮从风而旋，态庄色正合自然。矫如翔鸾凌紫烟，朗如明月行青天。山之石兮骈阗，山之松兮连蜷。下有瑶草纷交连，素华绿叶何芊芊。不言不笑意已宣，风骨乃是凌波仙。金华老人惜㛹嬛，友于联属成三妍。其来无方往无边，世人不见将千年。谁其画者钱塘钱，我歌欲继湘江篇。张君好古宜宝旃，此画此歌毋浪传。"},
{"title": "临碧亭歌", "author": "刘崧", "dynasty": "元代", "content": "谁能筑亭向青山，我欲憩之开苦颜。谁能筑亭面流水，我欲因之洗尘耳。江南万里秋冥冥，往有胜处无佳亭。画船神消越湖白，快马目断淮云青。筠州之山蔚霞绮，碧落仙人洞天里。罗君家住碧落西，百尺修亭水边起。我行叹息思见之，人言此亭多胜奇。凫鹥不隔紫荷叶，翡翠只在青杨枝。秋来七八月，月出凤山时。坐石弄清景，调笙咏新诗。时来凭高一起舞，剑影下射青玻瓈。又如三月春，有风从东来。红花照绿水，白雪飞苍苔。酒酣四顾仰空笑，但见紫翠纷崔嵬。城中匝地誇豪富，复閤重甍閟烟雾。谁能载酒日论诗，学似君家筑亭住。我家寄在快阁傍，门前江水春云长。绿萝间维艓子静，蓬蒿不剪柴门荒。闻君临碧亭，喜赋碧落歌。故园寂寞不归去，奈尔临碧秋风何。"},
{"title": "林森山水图歌", "author": "刘崧", "dynasty": "元代", "content": "清江何人画山水，西村无传稚川死。林生后出更清逸，笔法远师闽浙士。深林大树交铁柯，远峰近巘分陂陀。青天层峡见栈阁，落日平湖闻棹歌。水边之亭绝潇洒，更看平桥度羸马。千崖小径雪边分，百道飞泉雨中泻。自言笔法由心运，墨色重敷看深润。碧海春云动杳冥，泰华秋空入雄峻。昨者相逢湖水上，闻筑幽居傍渔榜。为君先赋采菱篇，答我新图迥幽旷。图中好山千万重，还似闽中似浙中。祇今欲往河梁绝，指点天末窥冥鸿。我家茆屋珠林底，武姥仙坛两相峙。何时为写看云亭，尽染西原雪华纸。"},
{"title": "题春江忆别图", "author": "刘崧", "dynasty": "元代", "content": "渝川故人黄子雅，天机深沈好挥洒。往与范君别螺川，写图远寄螺川下。螺川东偏呀石矼，呼吸万里之长江。江流不返客行远，何以使我愁心降。是时春风散杨柳，十里啼莺劝人酒。肠断逢君复送君，买船夜下渝川口。双凫俱飞今独还，为子一赋河梁篇。向来照见惜别恨，惟有明月留青天。断矶侧岛秋毫杪，肯信离愁是中少。水生浦溆万舸集，日落天涯数峰小。故人别来今几秋，落叶夜满城南楼。至今展卷忆旧别，对之如见春江流。嗟君久别何能返，霜雪惊心岁年晚。一春尘土暗沾衣，千里松楸终在眼。功名富贵复几时，林下閒人相见稀。飞鸿远征碧海外，春至亦复思南归。人生离别岂云暂，我亦临图伤梗汎。便将高谊谢陈雷，从此深情见黄范。"},
{"title": "双桂歌为杨彦初作", "author": "刘崧", "dynasty": "元代", "content": "杨郎庭前双桂树，我一见之消百忧。亭亭车盖立清昼，瑟瑟雾雨含清秋。东偏一株极偃蹇，苔藓半面青相樛。西偏一株亦惨淡，云中倒挂珊瑚钩。青蛟晓蜕腥雨湿，黑蜧夜斗苍烟愁。开轩宴我坐其下，上有鸣鸟声和柔。沈阴满地不见日，石池之冰光浏浏。清霄叶落玄鹤舞，八月花发山翁留。我惭学仙苦不早，安得御子昆崙丘。便当吹笛明月底，坐看玉宇寒飕飕。人间双桂有如此，气节岂肯卑微休。呜呼气节岂肯卑微休，小山之隐兮毋相求。"},
{"title": "送别石泉县丞钟尚贤以公役赴京却还成都府", "author": "刘崧", "dynasty": "元代", "content": "送君西还酌君酒，更出都门折杨柳。怜君自是同乡人，上马欲别愁回首。风帆五月上瞿塘，却望石泉如故乡。啼猿峡里见明月，万里相思应断肠。"},
{"title": "睡仙观魏炼师归豫章并柬黎铁峰仙者", "author": "刘崧", "dynasty": "元代", "content": "我忽不乐思西山，浮云孤飞道里艰。睡仙之宫隔秋水，缥缈半落青霞间。何年流火如陨石，郁攸煽天斗牛赤。朱鬣苍龙天上飞，金甲神人露中泣。当时炼师事远游，噀酒不到西江头。归来三日哭灰烬，玄𤠔吊月寒啾啾。复独乘云翳鸾凤，赣水南边谒林洞。千章乔木閟烟雾，逝此伐之作梁栋。空山留滞今几年，断础荒甓凄寒烟。堂中老仙发如雪，吹笛日望南归船。南平监州最惜别，手挽琼珂弄明月。誓将绿简授玄秘，恨不携之觐瑶阙。铁柱仙人铁峰老，须眉飘萧颜色好。一径清风扫落花，千岩碧雾耕瑶草。昔曾暂宿清隐宫，石炉夜看烧丹红。烦君乞与换骨药，明当跨鹤长相从。"},
{"title": "慈乌叹", "author": "刘崧", "dynasty": "元代", "content": "台前柏树八九株，树上百千啼老乌。乌能返哺本孝鸟，奈何朝夕争喧呼。夕眠昼坐不得息，有时奋疾试一驱。东枝乍起西枝落，去不能远仍旋趋。岂无弓与缴，尔独不我虞。嗟哉慈乌尾毕逋，借尔柏树生汝雏。雏成报汝劳与劬，便当归飞东海隅。海隅有山从尔居，悯尔至孝惜尔愚，慎尔利口毋趑趄。"},
{"title": "题都府俞溥经历所持山水画扇", "author": "刘崧", "dynasty": "元代", "content": "俞君手持一尺练，水色山光坐来见。烟林嘉树蔚森爽，云磴寒泉飒飞溅。茅亭萝径青石床，松风洒衣如雪霜。便从花底抱琴去，閒听渔父歌沧浪。"},
{"title": "孙太守伯刚许送赵吴兴墨竹图赋短歌以促之", "author": "刘崧", "dynasty": "元代", "content": "孙侯高堂竹石图，笔意迥与寻常殊。山城五月困炎暑，坐我如对寒冰壶。侯言此图不易得，吴兴赵公好风格。昔者亲逢落笔时，茧纸寒翻雪花色。竹丛隐石石作堆，海气乱拂秋云开。夫人当坐共叹息，松雪斋前风雨来。承平馆阁日多暇，承制文章此其亚。往事苍茫四十年，万里江南见遗画。当时亦有陇西公，直以健笔争相雄。岂知书法自无敌，况尔勋阀谁能同。楚也怀贤心未已，束发临池费千纸。可怜生晚堕穷荒，不见中朝盛才美。昨朝会宴池南亭，临图慷慨思吴兴。停杯怜我重真迹，许以捲赠无难形。吁嗟吴兴不可作，孙侯高谊犹堪托。便令清晓送琼枝，即扫茅屋看金错。"},
{"title": "题平川雪霁图为张用可县丞赋", "author": "刘崧", "dynasty": "元代", "content": "南天北风暗吹雪，川上遥峰互明灭。云阴欲堕晓光迷，河流不动层冰结。鱼龙下蛰深泽冷，鸿鹄啼饥眼流血。千村万落连苍莽，惊沙枯树相凄切。行人稍出皴手足，怅望林居总愁绝。我家邈在武山东，屋前石岸多青枫。野桥渡溪沙路远，皆与此图风景同。穷年念此政欲返，寒色恍入虚庭中。长镵斸药崖谷滑，短褐负薪环堵空。闭门且尔暂投息，会见日出光昽昽。"},
{"title": "寄题凌云亭", "author": "刘崧", "dynasty": "元代", "content": "吾乡山水何处好，石台溪上桃源堡。兰陵公子气凌云，故结新亭傍林岛。亭前地势深回环，落花细草晴班班。垂杨尽拂烟际水，好鸟啼破云中山。我昔东寻雪山顶，忆过溪南踏松影。开轩酌我紫霞杯，三日东风吹不醒。就中二老难弟兄，阶庭秀发皆璚瑛。向非前朝进士宅，安得乔木排高闳。仙坛峨峨峙亭左，云气飞来交四座。月明吹笛泛灵槎，定有仙人夜相过。人间车马尘纷纷，羡君清逸能超群。题诗先寄亭中友，他日相携玩白云。"},
{"title": "醉歌行赠周仲常归九江兼柬许天启汤又新二山长", "author": "刘崧", "dynasty": "元代", "content": "奉君千斛酒，不尽万古情。但令日日事狂醉，何用身后留空名。汉家当时重公卿，天子亦复称圣明。相如徒为茂陵槁，贾谊终作长沙行。听我歌，奉君酒，颠倒英雄古来有。朝客新丰暮帝庭，昨日负薪今结绶。我怀磊块固不平，为尔作歌翻苦声。世无千金赏词赋，安得三顾求躬耕。君才特达吾所惜，暂客风尘未为失。海雁南飞羽翮高，宛马西来汗毛赤。君家自是山东人，将相所萃皆奇珍。著书未献明光殿，移家早住浔阳滨。山东迢迢隔千里，不如浔阳好山水。九江翠色天边来，百叠云屏雾中起。山有谷兮水有湫，昔人旧游今人愁。风湍云木石壁下，𤠔猱抱月鸣啾啾。登高眺古频惆怅，壮心飞扬而浩荡。青山不及苍梧东，碧海遥连洞庭上。秋风落叶何茫然，鼓棹直汎章江船。黄公滩头醉明月，吹笛绝似洪厓仙。我留异县岁华晚，客路遭逢谢青眼。浮云相别好相忆，白日西飞未能挽。吴钩错落紫绮裘，放歌醉舞云中楼。向来不尽万古意，寄君远挂匡山头。君不见钟陵汤茂才，又不见宜春许文学，十年留滞困江城，一日飞腾动寥廓。昔者之别今何如，景星夜粲东南隅。君行何以慰寂寞，南帆一致湓江鱼赠。"},
{"title": "蓟丘墨竹歌为克隽李兵曹赋", "author": "刘崧", "dynasty": "元代", "content": "蓟丘墨竹妙天下，海国中州重声价。事往云流五十年，孙子兵曹更潇洒。昨来相见浑河东，身骑官马行匆匆。从君早怀壮士志，将命绰有前贤风。当家谱竹精形类，倾轶湖州出清致。缣绢磊落动千古，翰墨晶荧照三世。自云真迹世已讹，后来作者俱不多。空庭月落见修影，绝壁秋风闻振珂。我家江南竹林里，与竹同游同卧起。一从北向感飞蓬，却爱横梢写生纸。划纸落笔生萧骚，秀色娟娟真凤毛。蓟丘风节慎操励，看尔腾踔青云高。"},
{"title": "题华川樵逸图", "author": "刘崧", "dynasty": "元代", "content": "三衢御史风霜笔，高谊飘飘张云日。手把新图出华川，邀我题诗寄樵逸。自言樵者非真樵，托隐早赴山人招。烂柯不顾岩下斧，采药曾度云中桥。屋头青峰千万叠，流水当门清可涉。柳矶风起漾鱼竿，松坞天寒扫霜叶。当家群从孰最奇，华也英俊真佳儿。两年北平旷定省，指点山水怀归期。浙山盘回烟雾锁，静养性灵奚不可。驯虎来寻卖杏林，野鹤为守烧丹火。川南春来花满坻，黄精酒熟杯行迟。醉吹铁笛花下坐，是仙是逸谁能知。我惭窃禄驱驰早，贪看图中似蓬岛。何日相携持斧翁，共入华山拾瑶草。"},
{"title": "所思曲寄旷伯逵", "author": "刘崧", "dynasty": "元代", "content": "我所思兮西山之美人，爱而不见劳我心。美人娟娟隔云林，昔别遗我双南金。东风吹行云，飘忽在远道。绿发青蛾眉，念此颜色好。秋风八月芙蓉开，忆君寄书南浦来。芙蓉寒死十月露，忽复寄书重相催。我行十八滩，滩水流浩浩。青天急雪乱回风，白日惊雷撼崇岛。上有袅袅之绿萝，下有汎汎之回波。玄猿暝啼江月出，独不见之愁奈何。愁奈何，风潇潇，山中岁晏不可以远招。雁鸿茫茫隔烟水，杨柳飒飒悲河桥。愿携双绮罗，赠此远别者。新愁渺如雾，千里不得写。早晚下南津，预将书报君。江空日暮不可见，望望西山多白云。"},
{"title": "听左鍊师吹箫短歌", "author": "刘崧", "dynasty": "元代", "content": "左师本是吹箫客，惯作浮云出洞声。临川学士所最喜，华盖山中曾共听。昨夜宫前看月明，玉箫零落难为情。含宫引羽自倡和，蹙口吹作呜呜声。回飙划然飞雾入，王母旗翻羽车集。蛟龙倚柱亦潜听，鸿雁盘空更飞急。古来乐府音调殊，师独得之心口俱。何人喧閧杂蛙黾，急管狂歌增郁纡。"},
{"title": "题唐子华江干幽居图为余子芳赋", "author": "刘崧", "dynasty": "元代", "content": "山风不作众壑静，江雨初飞入寒暝。绿浦迢迢碧草交，丹崖窈窈青林并。金牛石前螺子冈，子行何时归故乡。野航把钓秋水迥，江亭读书春昼长。"},
{"title": "题堵郎中画湘汉秋色图", "author": "刘崧", "dynasty": "元代", "content": "兵曹簿领困填委，忽见云山落尘几。问君何意貌此图，湘汉萧萧秋色里。长峰巨壑相参差，彷佛江行曾见之。云中树色三百里，峡里猿声十二时。古人今人不相见，江水依然净如练。鱼凫窈窕接山川，云雨荒荒出台殿。岸回路转枫林青，丹崖绀壁秋冥冥。山童出扫涧上叶，客意已到松间亭。登高望远心独苦，江阔霜清雁如雨。九天飞瀑下香炉，万里归帆到鹦鹉。我从前年来帝京，偶离蔬屩峨冠缨。故园耕钓归未得，对此佳致空含情。茅堂远在珠林下，安得从君问图写。九衢尘动五更风，又趁鸡鸣逐朝马。"},
{"title": "冬日闻百舌", "author": "刘崧", "dynasty": "元代", "content": "臈月二日冻雨晴，百舌飞来庭树鸣。鸣声不已飞唱和，一出飞时人尽惊。我怜此鸟在林谷，羽族之中能晦明。常年畏寒音语滞，思之不见疑化生。青门云屯春正远，何得先至江南城。由来气类兆微物，无乃阳动潜满盈。南园桃李花乱发，北岸垂杨青载萌。苦无坚冰与积雪，厉气方此疵穷氓。书生怪此坐叹息，安得挟弹驱不平。圣王在上律吕协，燮理况有皋夔英。凤凰千仞览德下，雍喈或继箫韶声，肯使凡鸟漫纵横。"},
{"title": "奉题钟隐君东皋幽居图", "author": "刘崧", "dynasty": "元代", "content": "微雨枫林青，高堂见图画。幽人读书处，宛在东皋下。东皋窈窕绿涧阴，藤萝缚门门转深。是中松桧各千尺，飞鸟不度寒萧森。山原之居可终日，莘野斯人皆俦匹。清宵瓮牖出灯火，白石匡床散方帙。寻仙学道思不穷，水边林下皆清风。画师天趣亦偶尔，形迹安可求其同。白下城东门，清溪颇回抱。君家庭前景，岂逊图中好。年年二月梅始芳，亦有杨柳当高墙。重檐修竹啼鸟静，落花如雪青苔香。东邻踏歌鸣急管，南舍列筵愁夜短。空将白发笑寒迂，岂识高情在疏散。先生布袍乌角巾，泠然自是神仙人。二郎早已擅场屋，孙子亦能歌雅豳。硗硗头角秀而雅，总是高门忠孝者。他年朱紫出清朝，翁但筑堂看绿野。我曹失学百可怜，闻公高谊心凛然。秋风江浦破茅屋，悔不归垦山中田。秖今东游兴未已，亦欲携书寻故里。便从竹底拾流萤，来听先生诵秋水。"},
{"title": "楚酒苦如檗歌", "author": "刘崧", "dynasty": "元代", "content": "楚酒苦如檗，燕酒毒有灰。自能螫喉吻，何以宽灰怀。不如江南有美酒，香如芙蓉色如柳。小瓶浮蚁信宿成，大瓮沈醅十年久。饮之不鸷亦不狞，温温如春和且平。丹田微蒸香露溢，着面已觉赪霞生。当时放意事杯酌，倒海回山恣行乐。有时醉倒黄公垆，卧看山花酒中落。一从远游楚与燕，苦曲黄米无甘泉。刮肠呕胃甚荼蓼，使我颦蹙清樽前。何时南归事林亩，邻曲招寻二三友。呼儿多与种秫田，日日花前饮春酒。"},
{"title": "题嵩高云气图为工部王子邕赋", "author": "刘崧", "dynasty": "元代", "content": "颍川阳城之间，乃有云气郁然而干天。中峰拔地九千丈，三面侧叠开青莲，云是嵩高之层巅。扪柳掠井当星躔，往往白日朝群仙。复有东西二石室，洞穴窈窕相钩连。天风吹雨不到地，石髓如泥流紫烟。但见瑶林琪树纷百千，朱楼绮阁丹碧悬。美人绿发垂两肩，手持玄文驾飞軿。欲往从之嗟渺绵，似听流水㶁㶁鸣丝弦。仙游杳漠今几年，清梦忽堕新图前。玉光下起崖石底，松顶上出飞鸿边。山中古路广以平，秦车汉骑何翩翩。徒闻金丹閟石检，尘土世人安得传。"},
{"title": "赠李庚自万安迎侍祖母之庐陵就养", "author": "刘崧", "dynasty": "元代", "content": "忆我始来万安日，远道依人附鸣鳦。我方兄礼事尔父，见尔深怜好姿质。束发双垂仅及肩，摄衣趋拜才过膝。芝兰玉树未足贵，麒麟凤雏差可匹。慷慨常闻尔父言，二十生儿寡童妷。往客庐陵困县曹，携持又以司仓出。未能郭外荷短镵，已解床头散方帙。衣食艰难谩足忧，门户荒凉复何恤。后来遣尔至馆下，庭训私闲颇周悉。聪明日造开壅蔽，疑惑时能就咨诘。读书先后群弟子，委靡之中见飘逸。今年我留邓溪上，念尔远来业当卒。担簦辑屦走百里，风雨泥涂忘沐栉。尝从愤悱得旨趣，每以雍容谢呵叱。盛年粲粲衣綵裾，玉雪娟娟佩刀珌。早怜头角向崭绝，行看英华就充实。近来尔父复司掾，见尔令我心内怵。当家词翰追作者，东南才名今第一。极知暂屈在孝养，岂直辛勤为家室。此行此意尔未知，汝往应门勿私昵。滩头水落石齿齿，上日放船北风疾。汀云冉冉送归雁，江树离离杂柑橘。白头大母柂楼底，羞膳三时候安佚。青原雪消日在望，后夜抵城应可必。天寒送子不尽意，蹇独荒山愧投笔。穷年古书隐蟫蠹，坐榻寒毡沾虮虱。好为人师古所戒，于汝深情岂容失。远怀河南王廉者，勤学潜心稍精密。又如丰城毛德广，规矩承家亦循率。汝才警敏或过之，早已愧汝年十七。白圭三复惧玷缺，欹器中藏戒倾溢。由来进篑达贤哲，慎勿他岐累儒术。矧闻特达可预卜，汝祖活人有阴骘。终当雕鹗上云霄，岂有圭璋在蓬荜。升堂再拜首问候，为说故人总萧瑟。赍粮晏岁当远寻，剩有俸钱催酿秫。世情泊如冰在水，友道庶以胶投漆。城楼宫背草堂幽，先尔持书具称述。"},
{"title": "田横砦", "author": "刘崧", "dynasty": "元代", "content": "田横砦，乃在北海之湄蓬莱之阴。波涛下漱石齿齿，云雨正轶天沈沈。田横古强族，北海亦齐地，王侯富贵本自致，豢养于人岂良计。田横不返北海头，假王亦亡云梦游。剩基沙门高屹屹，五百义魂海中泣。丈夫一死百世雄，至今海市神愤切，褰旗跃马行空中。"},
{"title": "闻山西杨使君孟载作霁雪轩于公署之东慨想高致兼怀旧别因风叙情有作奉寄", "author": "刘崧", "dynasty": "元代", "content": "使君清严重风纪，名是东吴旧才子。前年持节太行西，霆激霜飞二千里。忆昔京阙初相逢，承诏作乐调笙镛。彤闱椿树集鸾凤，画省秋水开芙蓉。江西徵还入司马，天上兵曹动声价。明光晓入奏封章，日射金茎露如泻。是时我从燕蓟来，下马重逢心眼开。龙江风雨催去棹，不得倾倒黄金罍。驱车复渡黄河北，故旧飘零悲恻恻。知君十月向并州，长日看云望山色。陈昂作者来汾河，锦轴远传佳制多。横江醉骑白鹤下，爱尔黄鹤楼前歌。古来富贵同湮没，老去才华眼中尽。当家词翰真不群，风雅孤鶱见秋隼。北平九月霜草黄，大风吹沙人马僵。台前古柏八九树，乌鸟日夕争喧翔。闻君官居最清绝，扫地开轩题霁雪。一帘芳草凝清香，四座光辉揽明月。六出花开应复春，何因对酒咏清新。山阴夜半遥相忆，愁绝扁舟乘兴人。"},
{"title": "松泉操为姜县丞作", "author": "刘崧", "dynasty": "元代", "content": "松飕飕兮以风，泉锵锵兮鸣石。澹云生兮北林，悄月上兮东壁。崇构在丘，鸣琴布席。我歌和之，式咏以绎。升高四顾，逝将安适兮。鸟飞冥冥，不见其迹兮。聊息荫以焉依，诚予衷之所怿兮。苟循物而多忧，吾宁不以易兮。"},
{"title": "题碧潭图送王闻喜主簿之官阳谷", "author": "刘崧", "dynasty": "元代", "content": "王郎作县之阳谷，北望黄河冰冻蹙。金陵呼酒别行装，示我碧潭图一幅。碧潭之水绿且深，风不能扬尘不得侵。嗟哉王郎子，勖我湛湛之清心。"},
{"title": "题耕读轩为吏部主事顾硕赋", "author": "刘崧", "dynasty": "元代", "content": "我从前年改初服，冒荣坐请公家粟。寻章摘字勘科律，压几堆床披案牍。文深有害心愈惕，食饱无功颜自恧。常怀战慄趋府署，岂有游歌到庠塾。实忧慵惰饥欲死，复恐荒嬉昧所属。今晨览君田庐咏，往日嗟余去从卜。君才特达当庙堂，我志依微渐朴𣙙。何由放斥遂归休，扶耒朝耕仍夜读。"},
{"title": "夜宴富滩郭氏西庭和荅九洲萧徵士并柬履理履祥于渊贤伯仲", "author": "刘崧", "dynasty": "元代", "content": "升筵月高花影长，我当起舞君行觞。丈夫志气倾海岳，一笑已觉形俱忘。雕盘馔香切寒玉，酒波摇红荡人目。"},
{"title": "题朱知事云樵图", "author": "刘崧", "dynasty": "元代", "content": "使君昔隐灊川曲，惯逐山樵伐云木。一从去作山幕宾，长忆灊川好林谷。灊川之东山插天，中有峭壁何崭然。寒光夜接九华雪，秀色日射峨眉烟。褚君妙笔世稀有，为写兹图传不朽。山气清含五粒松，江光绿浸三春柳。长裾曳杖为何人，从以樵斧方逡巡。层峰正隔秋浦水，仙境似与柯山邻。山回峰转愁欲暮，斸药携琴更深去。林路时冲虎豹过，湍崖暗激蛟龙怒。此图此景何清奇，疑是当年亲见之。采芝南岭去已远，濯足东涧来何迟。只今却上青霄立，斩伐芟夷乃其职。卷曲宜刊恶木枝，乔修要简良材植。人生穷达焉可期，云中樵者非君谁。会稽太守自结驷，王屋山人方看棋。功名时来信所遇，伐木丁丁为君赋。他年持斧绣衣行，还忆灊川卧云处。"},
{"title": "题钱舜举凌波仙子图", "author": "刘崧", "dynasty": "元代", "content": "若有人兮美而鬈，冠切云兮衣翩翾。粲然独立云山前，褰裳流盼凝娟娟。乘云而行兮从风而旋，态庄色正合自然。矫如翔鸾凌紫烟，朗如明月行云天。山之石兮骈阗，山之松兮连蜷。下有瑶草纷交连，素华绿叶何芊芊。不言不笑意已宣，风骨乃是凌波仙。金华老人惜㛹嬛，友于联属成三妍。其来无方往无边，世人不见将千年。谁其画者钱塘钱，我歌欲继湘江篇。张君好古宜宝旃，此画此歌毋浪传。"},
{"title": "获熊", "author": "刘崧", "dynasty": "元代", "content": "山北狞熊色深黑，蹂谷攀林恣趫捷。一朝冒雾出郊坰，不待虞网远搜猎。嗟哉尔兽真途穷，白日授首辕门中。谁知狂狡无馀技，只在将军一箭功。"},
{"title": "题米元晖云山万里图为倪郎中赋", "author": "刘崧", "dynasty": "元代", "content": "远山如眉，近山如茨。洲渚盘互，林木纷披。云浓浓以凝宇，烟淡淡而凌陂。望佳人兮极浦，伤暮春其多离。意怫郁以终夕，心低回而独悲。瞻彼长江兮浩浩其驰，我无舟楫兮将安所施。"},
{"title": "暮归二首 其一", "author": "刘崧", "dynasty": "元代", "content": "驯犬闻我归，起迎出前阶。饥猫如娇儿，奋跃入我怀。閒居感物理，岂以形自乖。攘攘殊趋者，孰云真我侪。"},
{"title": "题松下丈人图", "author": "刘崧", "dynasty": "元代", "content": "丹崖白石之间，有松屹立当林关。伊谁槃礴坐其下，矫首似看云中山。白云自飞山自远，神气冲逸清而閒。自非服鍊不老药，安得有此冰玉之芳颜。石门苍苍閟烟雾，东风开遍桃花树，花底相寻定何处。兔丝百尺空中举，松根茯苓应可煮，就君却向山中住。"},
{"title": "楚酒苦如檗歌", "author": "刘崧", "dynasty": "元代", "content": "楚酒苦如檗，燕酒毒有灰。自能螫喉吻，何以宽心怀。不如江南有美酒，香如芙蓉色如柳。小瓶浮蚁信宿成，大瓮沈醅十年久。饮之不鸷亦不狞，温温如春和且平。丹田微蒸香露溢，着面已觉赪霞生。当时放意事杯酌，倒海回山恣行乐。有时醉倒黄公垆，卧看山花酒中落。一从远游楚与燕，苦曲黄米无甘泉。刮肠呕胃甚荼蓼，使我颦蹙清樽前。何时南归事林亩，邻曲招寻二三友。呼儿多与种秫田，日日花前饮春酒。"},
{"title": "秋夜南溪席上听邬和卿胡琴歌时和卿留袁城将归西昌", "author": "刘崧", "dynasty": "元代", "content": "空山无云风叶静，酒行高堂烛垂烬。邬郎起控二弦琴，一曲新声发孤咏。泠泠滴滴弦初调，欲语乍吞声忽飘。龙头宛曲转秋玉，马尾振荡回春娇。萦纡往复腾袅袅，宫换商移破清悄。綵鸾笑侣出花间，断雁呼群入云杪。满堂宾客惨不哗，侧耳如到仙人家。乃知胡中歌敕勒，不独马上传琵琶。我从往年客燕蓟，羌笛戎歌乱人意。归来华发映清尊，坐感商音一流涕。邬郎好手早得名，岂可久滞宜阳城。太常此去徵绝艺，会奏法曲升天行。"},
{"title": "题堵炳所画扇面山水为李鸿渐赋", "author": "刘崧", "dynasty": "元代", "content": "紫崖碧嶂连云树，白石青莎并江路。采樵客去洞门深，出郭人归烟水暮。两崖之间高且虚，有亭翼然谁所居。山花当户可载酒，芳草满庭宜读书。"},
{"title": "题柳坡图歌", "author": "刘崧", "dynasty": "元代", "content": "杨君躯干长九尺，力挽长弓过三石。樱桃园里旧名家，杨柳坡前新列戟。往从开府大将军，北定燕蓟收奇勋。铁衣夜度居庸雪，虎旗昼掩卢沟云。归来殿前拜天子，宝带金符耀秋水。宠承恩命五色诰，分控边庭九千里。今年我从南京来，幕府忽逢心眼开。清筵雅咏狎文士，号令仓卒生风雷。昨朝视我图一握，云是杨绳之所作。江堤窈窕出翠室，亭榭参差带丘壑。中有骑者从一童，锦衣挟弹行春风。向非自寓行乐意，安得景趣超然同。君今拓边方报国，却望江乡归未得。黄鹂啼处绿阴多，时展画图看春色。我歌此曲声呜呜，愿君逐虏成长驱。欲知此去功多少，栽遍沙场柳万株。"},
{"title": "紫髯使君歌为本拙吕佥宪赋", "author": "刘崧", "dynasty": "元代", "content": "紫髯使君颜雪色，八尺长身鬓光黑。前年奉诏出承明，万里观风来蓟北。肃政堂前喜遇君，共持使节登青云。君乘铁骢踏霜月，燕南渤海皆澄氛。忆我兵曹初释屩，看君两历中书幕。已从秋贰拜天官，复报司常奉祠礿。殿庭奏对先六曹，春花如锦映宫袍。象牙牌促中使急，玉笋班出璚林高。当时追趋赤墀下，彩帉杂佩光相射。宁知此地复相逢，三见鸿飞送秋社。朝随升堂坐，暮逐骑马归。林间日上乌鹊喜，井上花落黄鹂飞。花开花落春风起，云去云来山色里。怡然不笑亦不嗔，手把芙蓉看秋水。向来车马都城道，甲第高门迹如扫。题诗爱赠吕仙人，惟有黄州玉堂老。我惭尘土得暂亲，岂有风采称朝绅。青山对面雨愁客，白发满头花笑人。嗟君自是真仙骨，廊庙才华正英发。好从双阙觐红云，却上三山弄明月。君家旧住淮河湄，投簪共载当何时。春申台前沽美酒，烂柯山下看残棋。"},
{"title": "题燕侍图为山东马希孟御史赋", "author": "刘崧", "dynasty": "元代", "content": "竹萌车迸鱼冰跃，高堂鼎裀盛帷幕。弄雏索果笑牵衣，人生无如奉亲乐。长成倏复成蹉跎，禄养不干将奈何。去家仗剑事明主，始觉此志相违多。泰山西北长清县，马氏家风故多善。一门寿考天所锡，二子兴隆人共羡。孟也问学真贤良，往昔徵入文华堂。承恩屡使江海上，反顾只忆庭闱傍。去秋冠豸来燕蓟，自说违离过三岁。愁心袅袅逐飞云，惊梦时时问供馈。槁城李君名画师，感此纯孝劳伤悲。忻然拂素运丹墨，为写燕侍欢娱时。青峰绕屋花连院，千里亲庭坐中见。酡颜白发映青春，一日相思一舒卷。劝君勤事勿忧虞，由来忠孝同一途。他日捧诏归荣日，更写衣冠家庆图。"},
{"title": "题万里望云图为台州经历谢伯敬赋", "author": "刘崧", "dynasty": "元代", "content": "登天台，望桂林，桂林邈在千里外，有母不见，使我三岁袅袅悬归心。山海兮冥冥，桂林兮青青，安得身为云，从风上下兮日往来乎亲庭。"},
{"title": "陪陶尚书宋太史夜宿斋宫分韵得万字", "author": "刘崧", "dynasty": "元代", "content": "鸣鸾莅阳郊，陪祀服明宪。旂常拥圆壝，幕帟蔽脩甸。天高风泠泠，露白星烂烂。尊罍秩斯举，簴业枞以建。凝神向澄肃，秉德方恪愿。调笙思肄三，振羽将舞万。张筵盛布设，陈币昭奠献。听漏促晨兴，严衣戒宵偃。骏奔尚齐遫，慎简惭硕曼。感孚岂殊徵，恭事式同劝。"},
{"title": "赵江宁鸣玉为余写武山云气图赋此奉酬", "author": "刘崧", "dynasty": "元代", "content": "赵江宁，才且清，烱如白露凝金茎。鸣弦佐政重京邑，潇洒独怀遗世情。人言江宁好文彩，越土王孙著前代。乃翁旧图八骏马，电影风行破云海。江宁好画水与山，意比八骏尤高閒。近追高公远董氏，神气正在苍茫间。伯兄侍郎我同事，邂逅兵曹见高致。偶携雪楮问乡山，便写嵯峨出云势。朝怀武山景，暮看武山图。披林指涧忆所历，云中似有人相呼。我昔游山时，秋风落松子。泉泻洞门青，霞翻石屏紫。北岩千丈高且虚，骑虎曾到仙人居。菖蒲石上看残弈，柿叶林中闻读书。一从南京来，奔走愧尘鞅。钟山只在城东北，日日见之未能往。都门杨柳青入云，黄莺乱啼终日闻。秦淮楼高花似锦，安得烂醉江宁君。江宁欲别当奈何，乘兴更与挥云萝。他年载酒鉴湖上，却唱武山归隐歌。"},
{"title": "陶氏三节妇诗", "author": "刘崧", "dynasty": "元代", "content": "往年兵入台州府，劫掠州人尽荼苦。陶家一妇偕二女，捐命俱能保真素。孟也夫亡十八年，姑死未葬有柩停堂前，日夜号泣相弃捐。忽然被执发怒骂，宁死白刃骈首地下从姑还。季也嫁夫才一月，走陷淤泥信颠蹶。香裾未许污妖尘，腾入深池竟沦没。妇本名淑身姓王，心知事急有子不得将。抱儿属姆还夫婿，被发狂走茫无方。一朝见梦嫁时婢，我在南邻井中毙，井中亦有簪与珥。陶君求之果如识，妇人英爽乃如此。丈夫腼颜胡不尔，我为此诗良有以。一歌陶家女，再歌陶家妇。一门贞节世所稀，信是名家足贤姱。君不见金华宋太史，特笔作传藏天府，要使清风激千古。"},
{"title": "题许霍州如圭所画誉溪图送张秉文徵士还山中", "author": "刘崧", "dynasty": "元代", "content": "许侯作画如作字，点缀清妍极风致。此图偶为张君写，雪茧参差出空翠。张君于我同乡人，每对画山情更亲。就中大似爵誉景，遥见武姥青嶙峋。我欲披云扪绝顶，手招陶皮漱丹井。千年石室望来深，六月松风坐中冷。山原草荒行者稀，伊谁读书方掩扉。如此林阴两茅屋，安得与子长相依。禾溪向东石桥路，犹忆往年携酒处。春风几落杜鹃花，归梦微茫隔烟雾。许侯今在太行西，君亦南还寻故栖。卷图相送一肠断，烟柳满河莺乱啼。"},
{"title": "鸿雁来奉题张嗣宗雁图", "author": "刘崧", "dynasty": "元代", "content": "鸿雁来，秋风起，江北江南几千里。渺渺初离紫塞云，潇潇忽度平湖水。平湖水浅沙渚长，欲落未落纷低昂。蓼花过雨红更白，荷叶著霜秋已黄。可怜分飞毛翼冷，乱入蒹葭唼蒲荇。群叫遥传空外声，独宿频惊月中影。江南地暖风土殊，彭蠡潇湘从尔居。只今塞外无菉草，沙碛苦寒愁夜呼。由来有序本天性，饮啄飞鸣远相应。我惭飘泊未能归，见尔忧伤泪如绠。茫茫江河多风波，柰此缯缴危机何。为君卷画三叹息，高飞冥冥安可极。"},
{"title": "题郁杰观泉图", "author": "刘崧", "dynasty": "元代", "content": "我昔负疏散，放为出泽游。自蹑两蜡屐，时操一轻舟。陟险或穷日，探奇遂忘秋。行与云水俱，坐与木石俦。吐词辄吟咏，得酒即献酬。自谓长若斯，不复怀隐忧。中年遘沦荡，世路伤阻脩。兀兀感时迈，栖栖愧身谋。反思膂力初，岂乏十角牛。谁令惰四体，而不营西畴。又如规什一，利可等封侯。胡乃忽彼贱，忍贫事坟丘。工而昧执艺，卒也拙操矛。徒以落魄资，重贻亲故羞。属兹际明盛，草野咸登诹。慢游幸免罚，识字偶见收。上叨命秩崇，下感禄奉优。补报惭鲜称，劻勷惧多尤。鸡鸣事趋谒，日晏研书筹。譬彼策驽钝，喘汗焉得休。谁为泉石居，偃息得优游。冠服如古贤，琴书粲琳球。不图忽见此，如病顿获瘳。池鱼恋圉圉，羁鹿怀呦呦。山林岂在远，至性不可廋。郁郎自超逸，台阁方见求。鬓发幸未白，功绩宜力裒。萧萧松桂幽，尔岂能淹留。致此倘有道，吾将诘其由。"},
{"title": "青萝山房诗为金华宋先生赋", "author": "刘崧", "dynasty": "元代", "content": "我有尘外想，长悬山水间。昨逢金华客，因问青萝山。青萝几千仞，翠色净如洗。江上见数峰，分明紫霞里。缅慕宋夫子，高栖在丘樊。扣舷沿桂溆，翻帙上松门。幽寻聆涧淙，静坐看庭绿。著书三径荒，饮水一瓢足。昔在山中住，声名天下闻。一朝被徵起，长笑下秋云。官联玉堂署，诏入金銮殿。元史公是非，雄文掞雷电。今年谢山县，稽礼移春官。并结芙蓉绶，仍餐苜蓿盘。翩翩霞上鸾，皎皎雪中鹤。振佩朝天衢，回车睇云壑。自从出山远，芳草满岩扃。弟子感时雨，里人瞻德星。岂无京华乐，秪念山房好。恒恐归来迟，青萝笑人老。仙岩勘灵笈，禹穴探古辞。此意在千载，世人安得知。"},
{"title": "和子与王徵君中秋短歌一首", "author": "刘崧", "dynasty": "元代", "content": "玉绳差差月澄曙，银汉西流天尽处。晃朗惊浮玉井莲，空明似见婆娑树。澄曙光连宿鹭翻，关山影逐行人去。谁似溪头王子猷，一庭竹色耽吟趣。"},
{"title": "题垂钓图", "author": "刘崧", "dynasty": "元代", "content": "石礧磈兮溪则有浔，山嵚崟兮岸则有林。我钓我游兮曷溉之鬵，彼滔滔者孰知予心。"},
{"title": "题昆丘山水图为李德昌赋", "author": "刘崧", "dynasty": "元代", "content": "姑苏好山名昆丘，玉作芙蓉凌九秋。至今宝气伏光彩，白石磊磊皆琳球。问君何年宅其下，桂馆芳堂极潇洒。篱月当窗烂不收，松风扫屋声如泻。山林真乐安可忘，时援绿绮歌清商。自来南京直大省，长对新图怀故乡。图中云壑更窈窕，双塔参差出林杪。花开何处望长洲，日落遥空送飞鸟。道逢两翁如松乔，我欲从之安可招。便当携酒上绝顶，与子共看沧江潮。"},
{"title": "送臧主事哲新除兵马指挥后承诏赐鞍马白金归山东宁亲", "author": "刘崧", "dynasty": "元代", "content": "朝鞬长弓入兵马，买船暮出龙江下。问君行色何尔忙，诏许东归问亲舍。去年辞亲谒金銮，入参礼幕陪春官。昨朝却换兜鍪服，健卒马前刀剑簇。奉天诏下朝班时，拜舞谢恩当赤墀。青年如玉衣绚锦，喜气得得浮修眉。赐金在案马在道，千里归宁拜亲好。好念君恩似海深，岁暮还朝须及早。"},
{"title": "题春船出峡图为刘彦祥作", "author": "刘崧", "dynasty": "元代", "content": "春船出峡声嗷嘈，众工力险齐所操。两崖牙角不可触，直指洄洑乘虚涛。瞥然势脱千丈落，万叠青山去如掠。海门东望正滔滔，便驾云帆纵寥廓。"},
{"title": "题山中归隐图为萧与靖赋", "author": "刘崧", "dynasty": "元代", "content": "高人霞裾青玉筇，径行自挟双青童。飘然独往不可挽，逸气矫矫如飞鸿。峰回涧折流淙怒，彷佛崖阴见行路。云间桃洞如可寻，亦欲从君度桥去。"},
{"title": "锦裹石行", "author": "刘崧", "dynasty": "元代", "content": "锦裹石，何苍苍，我行入封川，问之江上郎。云昔有辩士，往说南越王。道傍见山石，指天誓不忘。谓苟得意归，不独衣锦还故乡，要使兹山之石同辉光。一朝缓颊下南荒，车马千驷金满装。便令制锦百万匹，尽裹山石荣铺张。至今岩阿草木昭煌煌，兽不得憩鸟不敢翔。烂然云霞彩，下照江中央。我欲登其巅，窥海略扶桑。掇此五色文，献之紫虚皇。有志愿莫遂，却立增慨慷。吾闻陆贾去汉室，乃有贾生流涕论帝傍。惜此文绣被屋墙，丈夫未遇焉可量。衣或带索食秕糠，偶然会遇亦其常。奈何暴殄恣所偿，胡不衣被沾四方。不曰爰居徒劳铿锵，匪悼尔石兮惟狂之伤。"},
{"title": "戏题访戴图", "author": "刘崧", "dynasty": "元代", "content": "大雪满天地，高兴何悠哉。终然不相见，独棹月中回。人言越溪春，酒熟山花开。此时风日好，何事不能来。"},
{"title": "送赵参政赴召还京分韵得风字", "author": "刘崧", "dynasty": "元代", "content": "凛凛岁云暮，辚辚车徂东。简书属严召，君子怀尽忠。外劳既旬宣，内弼方奏功。岂曰择所事，简知在宸衷。念昔历曹署，朝趋接珩璁。北来虽异寀，幸以义见同。庭柏寒始青，垣薇春向红。欢会不终岁，忽如萍与蓬。俯惭辕下驹，仰羡天边鸿。滦水方凝澌，燕山屹崇墉。暌离会有时，精感理则通。操持宜努力，蹇直在匪躬。敢希仁者言，永励国士风。"},
{"title": "翁源行", "author": "刘崧", "dynasty": "元代", "content": "大蜡岭，小蜡岭，东南相望两尖顶。千崖无人野望绿，一涧缘山石泉冷。伊谁置县当僻源，井邑人废馀荒村。后来分隶曲江县，偏与豹狼生子孙。荒山亘连二百里，六寨獠兵连岁起。韶州号令不知闻，势力凭凌自倾傂。一从洪武初设官，路启旌旂笳鼓喧。莲塘镇里立廨宇，父老欢呼来聚看。往时养马如养牛，腾踔山谷夸豪酋。只今买牛还卖马，弃掷弓刀事耕稼。今年我从英德来，攀岩历壑何艰哉。路穷蒲岭见空豁，白昼阴霾浑不开。阴风鬼号荒古道，嗟尔遗民真再造。男不事诗书，女不理蚕桑。草衣望布无冬夏，蓬首垢足畏客如麇獐。食储岁饱一千户，馀四百石输官粮。自言老死不出乡，官事不生衣食强。三朝作社共杀牲，十室纳稼同囷仓。开畬烧土任耕作，引水激机舂稻粱。榛栗遍秋岭，旨蓄足冬藏。月上叱牛日入毕，营求易足本天性，耳目不移非外物。况闻畏法如畏虎，道路不遗门不拄。鸡豚日出散如烟，米粟年登贱于土。我怜浑朴若可亲，岂有毒厉兴妖神。由来仁化感木石，宜以礼义开真淳。君不见铜场恶溪流赤水，八月禾花瘴烟起。秖言北客少生还，宁信土人长不死。我歌翁源行，听者莫伤情。丈夫正气易水土，薄俗可敦浑可清。便骑黄犊入山去，閒与洞民歌太平。"},
{"title": "题米元晖山水画为郭掾吏赋", "author": "刘崧", "dynasty": "元代", "content": "米侯奇崛士，作画有家法。墨色运华滋，毫端散轻霎。摊平布汀渚，立险出岩峡。峰转路盘纡，林欹树交夹。阴疑神鬼会，幽与鱼鸟狎。野屋架深冥，溪桥跨危狭。嵚崟负灊霍，滉漾注苕霅。花醲雨初膏，草健风可𢭞。藤垂怯猿把，藻漾信凫唼。层烟千嶂合，积雪万石压。钓鲜忆鬵溉，采菽思衽扱。斯人世己庚，此笔品宜甲。高情烂初放，正气浩不乏。灿灿珠吐盘，辉辉剑排匣。兵曹坐拘束，吏牍烦捡押。槐云屯故幄，梅雨润新袷。探奇卷时启，历胜怀始洽。何以谢朝绅，归哉荷农锸。"},
{"title": "椿萱图为会稽胡郎中赋", "author": "刘崧", "dynasty": "元代", "content": "越中山水称雄秀，越中胡家称孝友。父母怡愉胡一堂，六十齐年健相守。人言积善深且长，早有令子登贤良。今年徵召入朝省，白衣超拜尚书郎。会稽岧峣白云里，江船南来向千里。鉴湖风起藕花秋，子念亲恩亲念子。午门晓开东日红，万国干官朝九重。方惭孤蹇昧补报，何幸奏对相追从。吁嗟胡君我今恨如海，禄虽有馀亲不待。愿君爱日保祯祥，忠孝一心长不改。人生穷达安可量，事亲之乐真无央。矧君妙年当盛际，似此具庆非寻常。愿萱忘忧椿介寿，绿叶朱华照鸾绶。眼看升堂棒诰书，衣锦归来献春酒。"},
{"title": "朝抱一印出", "author": "刘崧", "dynasty": "元代", "content": "朝抱一印出，暮抱一印归。公家有严程，出入焉敢违。吏曹方劻勷，文牍正填委。力弱惊任隆，劳微愧恩私。"},
{"title": "田父邀尝酒感赋", "author": "刘崧", "dynasty": "元代", "content": "客有携壶来，酌我盈觞酒。自云秋糯熟，酝酿满酒缶。莫嫌山野俗，盘馔本无有。园蔬杂蒸芼，甘脆幸可口。丧乱二十年，蓬蒿遍田亩。谁能厌糟糠，何意问升斗。我时适归田，枯腹馀皓首。感此慰劳勤，比酒觉逾厚。陶然就径醉，高卧北窗昼。门外清风来，飒然在高柳。"},
{"title": "题陈原初掾郎所藏古涧幽人图", "author": "刘崧", "dynasty": "元代", "content": "端居谢尘鞅，濯足行涧湄。青山既盘纡，流水亦逶迤。四顾何寥寥，林阴亦纷披。乍兴舞雩咏，亦轸濠梁思。仰观浮云翔，俯挹祥飙吹。春意属骀荡，我心方怿夷。永言观象妙，庶以静者期。"},
{"title": "题渊然刘炼师崆峒访道图", "author": "刘崧", "dynasty": "元代", "content": "至人若浮云，会遇何有常。有伟渊然子，早师赵常阳。西游崆峒山，心迹两超越。朝餐赤城霞，夜弄瀛海月。瀛海几清浅，鲸波隔人烟。楼船送童女，白日迷秦天。伊谁秘灵机，颠倒凿玄窍。相视乃无为，不言亦不笑。问君此何之，颜色如桃花。谷城访黄石，勾漏求丹砂。我从昆崙归，秋鬓忽已雪。安得骑青龙，相从叩真诀。"},
{"title": "忆邓子益", "author": "刘崧", "dynasty": "元代", "content": "翔风振层冈，日出林鸦散。故人不可见，对酒发长叹。昔别惊苍茫，新愁复零乱。栖迟岂沦逸，才美宜卓冠。伤哉岁年暮，之子实国干。有兄承家学，足以资考赞。泣把海上书，去年入东观。秋霜肃群木，万里消息断。念彼孤飞鸿，凄然度云汉。遥知当此夕，沈吟出虚馆。上堂候甘旨，綵服故明烂。江亭春风远，水涩冰未泮。中州烟雾集，群宿起鸣鹳。我怀实悁结，徙倚至夜半。仰视天宇高，明星复东粲。况兹当远征，展转遂达旦。"},
{"title": "题山水画", "author": "刘崧", "dynasty": "元代", "content": "大山隆然如釜钟，小山崭然如剑锋。阴崖直上见𤠔影，幽径独寻麋鹿踪。野人似厌门前路，移家又入云深处。云深更隔水千重，却望桃花满山树。"},
{"title": "怀万德躬", "author": "刘崧", "dynasty": "元代", "content": "万生江海士，蚤志在经术。贤网失雄奇，低垂向蓬荜。豪吟高李间，盛世宜作述。光华丰城剑，洋溢清庙瑟。霄汉未有期，风波乃相失。今年赴大庾，华发映初秩。名高乃为累，退伏惧谗嫉。维时三月初，上道戒吉日。江发南云长，帆开北风疾。停舟一相过，取别伤草率。岂不念平生，衷怀讵能诘。维南苦凋瘵，民情甚回遹。治棼古有戒，何以布章律。秋风渺鸣雁，赞佐在轸恤。妻孥隔异县，岁晏悲蟋蟀。微生且漂泊，吾道在否塞。怀哉南川隐，千载竟谁匹。"},
{"title": "题黄筌百禽图", "author": "刘崧", "dynasty": "元代", "content": "百禽百声音，一动一情性。谁欤写羽族，萃此一奁镜。况有水与石，山桃竹相并。物类巧纷薄，姿态飒飞竞。掩卷冥所观，吾将契虚静。"},
{"title": "和答萧国录八月十一夜对月有怀之作", "author": "刘崧", "dynasty": "元代", "content": "林塘澹清华，庭宇豁虚朗。露井波澄辉，风林叶交响。高言倡令德，孤吟振遐想。亭亭江上月，肃肃云雁往。美人浩前期，令节延远望。池鱼既堪纶，旨酒亦可酿。永怀契天游，庶以会心赏。宇宙本达观，如何较铢两。"},
{"title": "赠萧忻", "author": "刘崧", "dynasty": "元代", "content": "萧忻辞我行，有泪迸若雨。仓惶奉旅殡，踯躅望乡宇。主家隔万里，生死托童竖。恒焉感恩义，誓不避艰苦。路人为叹息，来与陈酒脯。古有不反蔂，忻能瘗其主。无子未足悲，有子焉足数。作诗赠萧忻，庶以厉忠矩。"},
{"title": "题胡子敷朝阳轩", "author": "刘崧", "dynasty": "元代", "content": "晨起罢盥栉，初日光离离。晃然幽轩上，坐见扶桑枝。揖客正几席，咏歌理弦丝。高梧已结荫，鸣凤当来仪。"},
{"title": "送赵参政赴召还京分韵得风字", "author": "刘崧", "dynasty": "元代", "content": "凛凛岁云暮，辚辚车徂东。简书属严召，君子怀东忠。外劳既旬宣，内弼方奏功。岂曰择所事，简知在宸衷。念昔历曹署，朝趋接珩璁。北来虽异寀，幸以义见同。庭柏寒始青，垣薇春向红。欢会不终岁，忽如萍与蓬。俯惭辕下驹，仰羡天边鸿。滦水方凝澌，燕山屹崇墉。暌离会有时，精感理则通。操持宜努力，蹇直在匪躬。敢希仁者言，永励国士风。"},
{"title": "述怀一首别表兄严允升之兴国", "author": "刘崧", "dynasty": "元代", "content": "我始束发时，出居城东郛。兄从濠上来，青裾如短凫。父母共爱惜，两两相携扶。读书本不多，颇好弄墨朱。暮拾草上萤，晨探花间雏。缀文暗矜衒，学字缪拟摹。登床夺砚笔，入室窥庖厨。诟怒或暂违，欢欣复同娱。时来饮美酒，终不事樗蒲。俱为乡党怜，自许如联珠。稍长各辞家，东西趋道涂。饥寒两契阔，千里长睢盱。论心怆无梦，揽镜觉有须。岁时骨肉聚，俯仰亲情俱。我父寔尔舅，尔母为我姑。十年递倾逝，顾影怜羁孤。嗟尔前年春，妻子复殒徂。空庭閟白日，苔藓生檐枢。尔兄亦早丧，有子居僧庐。削发岂高士，承宗寔良图。去年避兵难，闻窜五岭隅。归来见颜色，窃喜雉脱罦。昨聆遘寒疾，服食幸少苏。所依弱妹存，亦苦贫病拘。如何便诀绝，孑孑复远趋。山雨晴少泥，林华正纷敷。紫燕亦高飞，春城沸笙竽。我惭识字来，奇蹇多忧虞。所以遁幽谷，远从耕钓徒。兹晨怅言别，有酒得更沽。感激少小怀，临分重蹰踟。五月蒲艾香，九月有菊萸。故园恐芜没，归候焉得逾。武姥泉石嘉，远驾尚可纡。庶慰同心契，慎保千金躯。"},
{"title": "送娄徵士叔真归金华曾侍郎邀赋", "author": "刘崧", "dynasty": "元代", "content": "祖帐出都门，鸦啼掖垣曙。春从天上归，人望山中去。离亭烟柳变，极浦风帆暮。亦欲把萝衣，空伤别琼树。"},
{"title": "送邢秀才之南海", "author": "刘崧", "dynasty": "元代", "content": "骅骝蹑层云，振鬣可千里。岂有贤达人，低头恋里子。买臣未返越，季子终去秦。上策干君王，抚剑清风尘。英英邢茂才，三十沦草莽。长笑别中原，驱车事南往。梅关积雪白，大海瘴雾深。穷冬在远道，念子多苦心。维南峙藩城，五岭树旌节。得子先群英，清风濯炎热。我留山县久，感此霜露馀。遥遥不可攀，羡尔南飞鱼。"},
{"title": "赠吴伯武并柬刘起居", "author": "刘崧", "dynasty": "元代", "content": "永丰范萧之峰，有坟隆然而新封。问之父老坟者谁，云是刘家兄死弟葬之。兄行万里死毒厉，家有婺妇无孤儿。弟也来葬之，涕泪如雨垂。捧土营成坟，挽棺声酸悲。山头茫茫石与土，谁欤卜者吴伯武。酬之十金挥弗取，乡人称之不容语。弟从去年入南都，簪笔趋朝官起居。得禄不待养，为我一语三嗟吁。所嗟当时事急天莫呼，非吴卜之谁与图。昨来徵文盛扬揄，吴君高谊真不诬。起居衷诚不可孤，我诗字字如璚珠。更后千岁当不渝，愿持荅刘兼报吴。"},
{"title": "反哺诗", "author": "刘崧", "dynasty": "元代", "content": "尝闻林间鸟，反食哺其母。母衰塌翼坐，供养急母取。今晨观所哺，匪独矜老丑。方其骈立次，情亦均左右。有如雌伏时，局促拳两肘。雄亦念其饥，出营含满口。归飞闯巢户，彼此欣接觏。振翼而张颐，嗷嗷类初鷇。辛勤拾虫蚁，甘忍不下咮。岂不犹已饥，分食贵先后。有时通劳逸，雌出雄更伏。母子夫妇间，出入更助守。义恩重酬报，此意竟谁嗾。圆颅异羽族，反目多阋斗。腼焉不顾养，荒悖事博酒。一体较铢锱，亲亲乃殊搆。我吟反哺诗，庶以祛俗蔀。"},
{"title": "晚出登前冈候王徵君不至", "author": "刘崧", "dynasty": "元代", "content": "出门候亲知，引望欣往即。崇林既前登，修坂亦屡陟。浮云正东驰，馀景忽西匿。漠漠烟散霏，稍稍昏向极。驱车来何迟，远近谁与测。行非多岐累，鞅岂中道息。幽期宁独违，冲想竟难抑。欲留感凄冥，更往念艰棘。簪盍谅勿疑，忧纷已盈臆。鴥彼晨风翔，何日倩飞翼。"},
{"title": "题钱氏贞节堂", "author": "刘崧", "dynasty": "元代", "content": "织素伤断丝，汲井伤短绠。百年不偕待，逝者悲耿耿。空闺凝芳尘，白日惊寒景。独携嫁时镜，坐照孤鸾影。孤鸾镜中老，雏凤方和吟。何以慰母勤，山海匪高深。苍苍千古石，烂烂百鍊金。惟应诸源水，鉴此贞节心。"},
{"title": "陪王珊克温薛益伯谦王睿王佑严焕夜宴焦瑜宅看薛舞剑分韵得深字", "author": "刘崧", "dynasty": "元代", "content": "高树凉风下，丛兰夕露深。宾客集高馆，遥怜当别心。起舞出古剑，回歌罢瑶琴。焉知夜寥阒，清赏豁烦襟。"},
{"title": "旷伯逵移花竹石盆", "author": "刘崧", "dynasty": "元代", "content": "慈竹绿而贞，慎草青以润。披纷瑞香蟠，纠屈栀子韧。蓬然出众美，生意各欣振。虚庭荫深广，烈日光不瞬。泉石涵清妍，盎盆陟崇峻。移床坐其侧，凉吹飒两鬓。重门掩苔藓，尘迹戒蹂躏。赏幽君子心，席地频洒汛。茗瓯既己陈，酒盏焉得摈。高情寄林壑，乐此乐无竟。我惭去田园，畏暑剧焚烬。抱瓮息林阴，还思问田畯。"},
{"title": "承邓子益黄树之作依韵奉答", "author": "刘崧", "dynasty": "元代", "content": "客愁如浮云，沓至不可扫。日闻寇盗急，战士何草草。岂无鹰扬勇，未奋鼠穴捣。经年数避地，贵贱沦丑好。嗟嗟邓孝廉，尽室窜鸟道。天寒拾橡栗，日晏揽蘋藻。头额谢焦烂，裳衣剧颠倒。百年侍郎宅，故物粲可宝。烈焰白昼飞，伊谁得探讨。庭前花竹区，漫与瓦砾槁。昨投柘黄村，母子慎完保。低头狎樵牧，徒跣接猺獠。昼行岩下蹊，夕宿溪上岛。荒山少邻并，木石藉围堡。春阴蛇虺出，簸荡汨行潦。鹰鹯苦未击，云霓蔽晴昊。平生忠义槩，知子是素抱。惊承黄树作，再诵豁忧恼。东归定何日，漂泊伤潦倒。正士惧摧残，如何问穹昊。"},
{"title": "纪梦", "author": "刘崧", "dynasty": "元代", "content": "夜梦归故里，见我平生亲。升堂具杯酌，恳款话所因。问我归何迟，怜我白发新。恍忽一室内，酬献相主宾。东邻粲新疃，南舍俨旧邻。稚子笑相即，老翁言谆谆。似亦谢前倨，敬我今缙绅。我心本无滓，敢劳深意陈。喔喔鸡鸣曙，悠悠天向晨。苍茫枕席间，委曲所历真。怅然不可讯，恻怆徒伤神。"},
{"title": "白云书舍图为掾史褚德刚赋", "author": "刘崧", "dynasty": "元代", "content": "褚君本是河南褚，家在卧龙山下住。一从辟椽入中书，长忆龙山读书处。山中白云相卷舒，褚君卧云方读书。清池有鱼林有笋，甘旨升堂时起居。在家不知事亲乐，游宦还应念城郭。山头日望白云飞，鸿雁离离向空落。丘郎自是同乡人，念子远游情最亲。为拈彩笔写幽思，物色正与秦山邻。问君何年辞别墅，萝月松烟淡如许。山犹拥石护遗书，云已从龙作甘雨。人生重是君亲恩，田园荒芜安足论。由来荣养须食禄，孝子忠臣同一门。"},
{"title": "检故箧中得亡儿觭所服药裹赋以致悼", "author": "刘崧", "dynasty": "元代", "content": "汝葬已在野，汝药尚在笥。当时閟神功，事往一流涕。神仙岂不死，海上多奇方。俯仰犹昨朝，呜呼今则亡。"},
{"title": "和鹏举赴滁阳道中述怀见寄二首 其一", "author": "刘崧", "dynasty": "元代", "content": "闻君赴滁阳，前月过秋浦。轻蓬去如叶，列屿若浮俎。思亲念方永，怀友心亦苦。清宵发孤咏，馀响应柔橹。盈虚谅谁卜，忠槩伤自许。君心正悬旌，我发已垂缕。苦无太古调，何以袭宫羽。"},
{"title": "赠曾沂画山水诗", "author": "刘崧", "dynasty": "元代", "content": "山水有雅趣，绝艺固难名。翩翩沂水生，皦皦高世情。观其笔墨间，颖悟契天成。况复师名哲，挥洒欲纵横。我有林壑兴，回车谢遐征。怅言事求志，结好在柴荆。恋恋返桑梓，依依寻耦耕。驱牛涉晚涧，坐石闻春莺。茅檐有浊酒，思就野老倾。风尘正萧瑟，念此心频惊。感君作图意，慰我南征程。卷之怀袖间，离思浩方盈。赠言匪谀溢，愿子垂休声。"},
{"title": "题太古斋为刘政卿赋", "author": "刘崧", "dynasty": "元代", "content": "士有希古者，端居在衡茅。鸣琴既无谱，酌酒亦用匏。气淳语言朴，其俗自不浇。誓将木石俱，永谢时世交。垂裳可为理，游麟方在郊。独往思见之，怅然歌有巢。"},
{"title": "题带经亭为旷伯逵赋", "author": "刘崧", "dynasty": "元代", "content": "时雨度原陆，我俶事耦耕。晨兴荷锄出，于道非所营。古人邈以远，遗言粲昭明。岂不念周览，力穑自有程。携书徂畛间，卷舒契深情。息偃林樾下，放歌激商声。皤皤东邻叟，来问所读名。作者安在哉，所为竟何成。谁能舍耒耜，坐致仓廪盈。掩卷谢邻叟，此道久榛荆。圣哲本不死，我宁昧所生。且复具尊酒，相对得共倾。陶然亦径醉，春鸟方和鸣。"},
{"title": "自述", "author": "刘崧", "dynasty": "元代", "content": "叨禄向六载，北游且三秋。臬司谬所寄，官服当何酬。朗朗日月行，滔滔江汉流。孰云倖所致，良以远见收。有腼吹竽滥，徒劳负山忧。秉志誓金矢，持身期玉瓯。奈何岁年迈，鬓雪忽已稠。勉策疲钝资，悠哉企前脩。"},
{"title": "赠州掾李复亨", "author": "刘崧", "dynasty": "元代", "content": "李君青原英，早辟此州掾。遭时极艰虞，酬酢周万变。轩昂七尺躯，磊砢出群彦。摅词犹转丸，制胜若激电。以兹悟贤侯，允矣获深眷。请从去年说，从事实展转。寇兴自淮河，焚劫遍㝢县。仓惶蹙大府，闻者惊战眩。我侯力区画，建义急防援。戈矛首奋勇，城壁次修缮。视民勿惊畏，出入兼守战。当时筹帷幄，裨益总优衍。慅慅西土氓，啸聚郁相煽。侯曰往靖之，君时实在遣。高冠晨簪笔，轻骑夕鞬箭。落日猿狖号，石门路如线。摧凶意已决，拥槊身独先。我兵偶失利，蛇虺纷纠缠。愤呼突重围，脱兔不可罥。生还趋进讨，汛扫何捷便。矧怀疾恶心，直道昭烂炫。奸攘速夷戮，仇狱谢贿眩。温温自盈拱，凿凿真百鍊。从容就三考，著绩伟自见。或同文子升，偶遇于公荐。青云一攀附，腾趠超紫燕。汉史徵循良，终言托佳传。"},
{"title": "五月十九日夜同蒋起居注杨主事宋给事中宴刘起居千步廊之寓直", "author": "刘崧", "dynasty": "元代", "content": "步廊向寥阒，卫士传呼叫。壶觞夜初集，刀戟灯相照。风回阊阖迥，月上觚棱峭。起坐惊向晨，束衣待明诏。"},
{"title": "赠欧阳济可主簿自金陵复归济宁府", "author": "刘崧", "dynasty": "元代", "content": "兵曹限清切，退食釐所务。趋庭有来谒，乃是长清簿。揽衣闻乡语，出袖惊柬素。自云欧阳氏，文物乃吾故。家藏两诰命，上代崇公祖。紫锦绚春云，回鸾掞玄雾。每启必三盥，兢兢惧沾污。维时有侍讲，派别长沙住。兄持往访之，题赠得佳句。群公继挥发，浩瀚倒词赋。后来兄入海，缇袭甚完具。持携遂不返，旅殡石龙寓。苍皇凶燄起，燔烈剧毛羽。至今梦寐间，恍惚见题署。兹从山东来，王事属驰骛。永怀家室坠，毒若心火炷。偶赖记诵存，手笔得缮注。惟君尚友谊，每恨缺告诉。便当乞一言，庶以偿企慕。言已复怆然，泪雨纷悬注。我惭縻廪禄，学殖成废圃。先训既莫承，壁藏乃漂蠹。感子重彝伦，矧复执义固。勿伤昔贤远，勿叹来者暮。骅骝苟纵辔，千里起尺步。古人重收族，桑梓恭爱护。孝忠可特立，荣显非倖遇。千年兖公传，星日焕昭布。烟尘暂纷纭，得丧奚足惧。似闻四派绪，凋落少联属。振先近捐世，南派亦微斁。颍上存者稀，庐陵盛宗聚。维时秋气肃，圻树飒凉露。别子秦淮湄，明当发前路。驿马向悲鸣，河水恐凝冱。还官觐慎保，世泽常衍裕。乱馀丘垄荒，樵牧方交瘉。何当望南归，一省泷冈墓。"},
{"title": "题观泉图", "author": "刘崧", "dynasty": "元代", "content": "野客爱清溪，翛然净心迹。仰聆松上风，俯见潭底石。云林兴无远，鱼鸟欢自适。坐待山月高，鸣琴送遥夕。"},
{"title": "题朱知事云樵图", "author": "刘崧", "dynasty": "元代", "content": "使君昔隐灊川曲，惯逐山樵伐云木。一从去作宪幕宾，长忆灊川好林谷。灊川之东山插天，中有峭壁何崭然。寒光夜接九华雪，秀色日射峨眉烟。褚君妙笔世稀有，为写兹图传不朽。山气清含五粒松，江光绿浸三春柳。长裾曳杖为何人，从以樵斧方逡巡。层峰正隔秋浦水，仙境似与柯山邻。山回峰转愁欲暮，斸药携琴更深去。林路时冲虎豹过，湍崖暗激蛟龙怒。此图此景何清奇，疑是当年亲见之。采芝南岭去已远，濯足东涧来何迟。只今却上青霄立，斩伐芟夷乃其职。卷曲宜刊恶木枝，乔修要简良材植。人生穷达焉可期，云中樵者非君谁。会稽太守自结驷，王屋山人方看棋。功名时来信所遇，伐木丁丁为君赋。他年持斧绣衣行，还忆灊川卧云处。"},
{"title": "答赠王子启", "author": "刘崧", "dynasty": "元代", "content": "晨得故人书，握发再三读。缠绵数百言，肝胆豁倾覆。上承起居问，下感进脩勖。虽劳鸿燕思，且慰泥涂辱。去年所寄诗，徵我当和复。谫材本迟钝，往报愧不速。置书怀袖间，汗出颜腼恧。永怀通家好，先世辑姻睦。呜呼我大父，文雅动季叔。追惟所自出，实本王氏族。风流齐阀阅，情谊均骨肉。兔丝附长松，柔弱易摧蹙。矧我后生辈，疏略坐拘束。饥寒役道路，时序少攀属。缅思老成会，光景同转烛。每过城西隅，低回怆心目。时寻贤者居，邈在𢅛湾曲。方畦带寒蔬，斜径出脩竹。升堂奉甘旨，宴客湑醽醁。委蛇伯仲间，颜色何婉郁。往时客南浦，公馆蕃乐育。学子来趋风，簦笈奋远躅。襜襜讲帷侧，济济森立玉。敷扬六义旨，骈叠雅颂录。咏歌逾金石，剖析见丝粟。似闻厌尘鞅，欲访匡庐麓。重湖涉深渺，把卷面飞瀑。云林固深窈，问学伤寡独。岂必远人群，终然起岩谷。贱子罕所谐，微陋等朴𣙙。偶从将军幕，未决詹尹卜。老亲困痹疾，稚子抱寒瘃。内顾环堵空，何以甘藿菽。筠阳近留滞，风土渐谙熟。锦水流郡西，闾阎散平陆。长云亘浮梁，车马竞驰逐。风激仙洞凉，江浮凤山绿。苏扬遗赋咏，草木含清淑。至今民俗淳，守业不出屋。反思好游子，奔走何碌碌。故园久芜秽，荷耒思穜稑。轩裳苦乖违，农圃岂污渎。勉意慰所亲，志愿在昔夙。感君同心言，义重秋兰馥。抽辞酬远意，焉得不醇笃。扬矣合并期，悲歌睇鸿鹄。"},
{"title": "奉和右丞廉惠山凯牙喜雨诗", "author": "刘崧", "dynasty": "元代", "content": "亢阳閟时泽，赫欲槁众绿。台衡忧民心，惴惴甚集木。一朝注甘澍，允矣生百谷。堂邑歌既零，南山咏沾足。向来击鸣鼓，望祀走巫祝。孰云丰年迟，永念诚感速。广陂润方流，酷炎势已蹙。省署扬清风，薇花濯红玉。民情洽和畅，天意划清肃。庶草徵则同，时哉念蕃育。"},
{"title": "奉答丁克诚拟古四首并各因其首句云 其四", "author": "刘崧", "dynasty": "元代", "content": "幽兰湛秋露，远系君子思。繁华逐飘风，乃以色思知。春阳无悴容，冰雪有令姿。感物固贫贱，反躬服芳菲。鹿鸣咏好我，永谢贻令辞。愿言慰离别，勖德此其时。"},
{"title": "答陈耕閒见贻之作", "author": "刘崧", "dynasty": "元代", "content": "微生本田野，志岂希庙堂。采掇乃不遗，徒为仁者伤。煌煌大明宫，四海皆来王。圭璋映冠冕，光宠安可忘。而我叨其逢，能无重忧惶。驽骀匪逸足，朴𣙙乏远扬。摈斥固其宜，低回返山房。幸有二三子，弦歌以徜徉。感君笃所贻，韵语清琅琅。逝言托晏岁，江海侔深长。"},
{"title": "出南门", "author": "刘崧", "dynasty": "元代", "content": "送客出南门，客行苦踌躇。前有血流地，暴尸临路衢。借问守关兵，云是妖贼徒。往者东西乡，啸聚如群狙。跳梁恃山谷，根结未易锄。潜行巧阚伺，动与鬼蜮俱。官中急召募，捣穴将扫除。往往禽捕之，束缚来献俘。械系置庭下，诘问非枉诬。每戮三审之，仁哉贤大夫。岂不愤彼逆，终然恻其愚。先时获游谍，揭竿枭首颅。州人食其肉，刌剔无完肤。嘉禾化稂莠，红紫竟乱朱。下为人所忍，上干天所诛。吾闻圣人教，伐恶仁之符。一奸伏刀踬，万姓安其居。官军北来近，此辈沟壑馀。行者勿怆恻，黾勉慎所趋。"},
{"title": "和鹏举赴滁阳道中述怀见寄二首 其二", "author": "刘崧", "dynasty": "元代", "content": "峨峨北岩山，上轶雨与云。下有蕙与兰，芃芃扬秋芬。君子在远道，怀思极忧勤。眷言感时泽，亦复伤暌分。念兹恺惠性，化者将同薰。由来金玉姿，不如萧艾群。逝将媲贞美，庶以怡朝曛。"},
{"title": "送邢秀才之南海", "author": "刘崧", "dynasty": "元代", "content": "骅骝蹑层云，振鬣可千里。岂有贤达人，低头恋妻子。买臣未返越，季子终去秦。上策干君王，抚剑清风尘。英英邢茂才，三十沦草莽。长笑别中原，驱车事南往。梅关积雪白，大海瘴雾深。穷冬在远道，念子多苦心。维南峙藩城，五岭树旌节。得子先群英，清风濯炎热。我留山县久，感此霜露馀。遥遥不可攀，羡尔南飞鱼。"},
{"title": "奉答丁克诚拟古四首并各因其首句云 其二", "author": "刘崧", "dynasty": "元代", "content": "谁将宝瑟弹，逸响故超绝。得心应之手，有口焉得说。宫商谐律吕，高下本定列。至音不自发，假器以舒泄。徇名而求声，惉懘乃乖劣。怀哉葛天民，为我陈一阕。"},
{"title": "自兴国过宁都度黄竿竹岭险甚", "author": "刘崧", "dynasty": "元代", "content": "客行青塘岩，却望黄竿岭。陂陁缘大麓，嵽嵲陟孤顶。蹲身事潜行，俯仰立梯井。灌丛方截辕，巨石忽树屏。冥冥日脚昏，瑟瑟风力紧。但闻阴壑呼，不见行云影。仆夫筋力尽，悽怆助悲哽。荆棘罥手足，跬步不得骋。虎狼恐奔突，魑魅或骄逞。怪禽当我啼，毛发竖寒㾕。常时山下民，攘劫玩官警。杀人委溪洞，椎宰肆庖鼎。时平向置砦，恃险益顽狠。反思二水上，道路何炳炳。坐贫昧艰危，欲速烦虑省。但伤游子魂，日夕更忧怲。安得刬高崖，连山豁畦町。"},
{"title": "题渊然刘炼师崆峒访道图", "author": "刘崧", "dynasty": "元代", "content": "至人若浮云，会遇何有常。有伟渊然子，早师赵元阳。西游崆峒山，心迹两超越。朝餐赤城霞，夜弄瀛海月。瀛海几清浅，鲸波隔人烟。楼船送童女，白日迷秦天。伊谁秘灵机，颠倒凿玄窍。相视乃无为，不言亦不笑。问君此何之，颜色如桃花。谷城访黄石，勾漏求丹砂。我从昆崙归，秋鬓忽已雪。安得骑青龙，相从叩真诀。"},
{"title": "奉答丁克诚拟古四首并各因其首句云 其三", "author": "刘崧", "dynasty": "元代", "content": "秋月白且凉，金风豁森爽。铮然高林叶，坠地不复响。感君平生言，慰我清夜想。揽衣起彷徨，秉烛增叹赏。允怀江海观，敢怠泰华仰。古人在当日，政亦企前往。末予疲钝资，焉得中脱鞅。"},
{"title": "送谢君寿归豫章", "author": "刘崧", "dynasty": "元代", "content": "谢君芝兰秀，玉立含春温。昨从钟陵来，过我江上轩。临流一解佩，坐石倒芳樽。时序浩若流，霜露忽已繁。怅然念归路，孤雁同翩翻。城西昔栖隐，旧宅今不存。采药度沙屿，悬壶当市门。隔水望西山，翠屏矗云根。逝此安可觌，清风怀笑言。"},
{"title": "和全参政别王照磨至刚", "author": "刘崧", "dynasty": "元代", "content": "惨恻壮士别，哽咽止复说。妖尘污后土，臣子愤所切。扬威激骁勇，振义戢顽劣。差差战飞霜，屹屹壁立铁。崆峒兀危倚，章水不可越。舳舻亘缥疾，旌旆森侧叠。熊罴方蓄锐，蛇虺政蟠结。由来国中士，当作天下杰。轩轩扫霾雾，炳炳揭日月。侧闻王师至，冠盖相填接。双江波涛急，浩荡壮心折。往者靖四隅，屡战非小捷。何由濯炎酷，万里洒飞雪。永慰涂炭民，呻吟化欣悦。"},
{"title": "题黄氏三馀斋", "author": "刘崧", "dynasty": "元代", "content": "天地有明晦，阴阳互始终。人心蕴至理，妙运焉可穷。端居淡无营，肄业肆旁通。陶以典籍富，积之道义充。春作肇有严，夙兴在省躬。日入未遑息，岁周方底功。良辰风日妍，游咏从冠童。矧当阴雨交，而敢怠击蒙。混混循化机，渊渊湛天衷。及时戒自嬉，树德务永崇。潜心董生业，绍迹曼倩翁。三馀宁有期，百岁将无同。勖哉黄氏居，庶以厉颓风。"},
{"title": "奉答丁克诚拟古四首并各因其首句云 其三", "author": "刘崧", "dynasty": "元代", "content": "秋月白且凉，金风豁森爽。铮然高林叶，坠地不爽响。感君平生言，慰我清夜想。揽衣起彷徨，秉烛增叹赏。允怀江海观，敢怠泰华仰。古人在当日，政亦企前往。末予疲钝资，焉得中脱鞅。"},
{"title": "过顺流口寻归舟不见留寄旷伯逵", "author": "刘崧", "dynasty": "元代", "content": "居人惜离别，行子念归路。牵衣苦徘徊，酬酢乃烦屡。岂知风力便，徒侣惜迟暮。孤帆竟先发，江永不可渡。登高望前湾，欲往复回顾。令我行踯躅，感君郁情愫。去翼安可招，苍苍但昏雾。"},
{"title": "秋兴四首 其三", "author": "刘崧", "dynasty": "元代", "content": "秋至倏十日，客归定何时。伤哉摇落风，已复鸣高枝。海水不识寒，穴居乃知雨。触事苦迟徊，忧端共谁语。"},
{"title": "赋青简所送邓宪史南台", "author": "刘崧", "dynasty": "元代", "content": "肃肃青简所，粉署若秋霜。闻君将去此，远赴柏台郎。驱车临广陌，沈忧结离觞。青云正岧峣，黄鹄方高翔。还念同居者，湖阴看月光。"},
{"title": "赋龙沙赠友人别", "author": "刘崧", "dynasty": "元代", "content": "朝出城北门，遥见城下沙。簌簌鸣北风，萧萧入人家。坡陁浩如雪，漫漫不可越。水落黄金澄，天晴紫烟灭。别君沙下亭，逝此歌扬舲。春来倘相忆，芳草是中青。"},
{"title": "吴太守将赴韶阳西昌浮屠周师以九鹭图为别邑人刘荆生复为诗以系之", "author": "刘崧", "dynasty": "元代", "content": "九鹭何娟娟，翔集在中沚。感此秋气澄，森然欲沚起。差差白羽分，皦皦皓翼比。临深既群簉，憩浅复危跱。流音振林薄，顾影下清泚。落日枫岸遥，风回筱溪驶。谁为霜雪标，墨素得其似。悠悠岭海迈，肃肃鹓鸾止。怅怀将远违，持以贶君子。迹幽同九皋，心远向千里。舞翿登清庭，翳车列天轨。眷言羽仪盛，振振自兹始。"},
{"title": "寄题金精山凌云亭为王太守赋", "author": "刘崧", "dynasty": "元代", "content": "仙女谢尘匹，啸歌云雾间。一朝乘云去，笙鹤渺空山。山山翠石盘，涧涧飞泉响。谁凿洞门开，峰前见仙掌。虚圆若剖瓜，中抱玉清家。秋风石岩顶，吹下碧桃花。桃花不到地，化作云飞去。紫殿十二重，重重映琪树。太守骑马来，解鞍憩青屏。冯虚斲山翠，特起凌云亭。亭中秋气高，濯雪嗽丹井。遥空明月上，歘见孤鸾影。露下白石床，满林金橘香。绿发垂千丈，秪今馀几长。忆同姜炼师，载酒跻灵域。手把女萝衣，题名向东壁。仙人久相待，重往当何时。为君扫苔石，更写凌云诗。"},
{"title": "六月晦日山下观稼归", "author": "刘崧", "dynasty": "元代", "content": "东日出未熹，我兴事晨稼。莽莽逾广阡，悠悠至山下。良苗各已实，载穫纷䆉稏。流泉荫馀亩，束穧归南舍。柴门日向夕，鸟雀喧已罢。老翁携壶至，言笑相慰藉。春作幸有成，明当戒秋社。"},
{"title": "早行雾中过田家失道", "author": "刘崧", "dynasty": "元代", "content": "我行烟雾中，不复辨原陆。幽幽闻鸡犬，隐隐见松竹。田家迷远近，阪路有崎曲。已觉瞻望劳，谁云往来熟。"},
{"title": "感时和王以方", "author": "刘崧", "dynasty": "元代", "content": "雾雨晦平陆，穷林翳清秋。众鸟各喧嚣，孤鸿独怀忧。矰缴方可虞，稻粱焉得谋。塌翼堕中流，泛然若遗舟。屯云蔽白日，泽国生暮愁。飘飘竟何适，莽莽奚所求。且复敛踪迹，栖遁此林丘。时哉周周遇，可以衔羽不。"},
{"title": "奉答丁克诚拟古四首并各因其首句云 其一", "author": "刘崧", "dynasty": "元代", "content": "昨者去如箭，去者焉得追。今晨复不念，无乃甘弃遗。孳孳孔尼父，老至忽不知。赞易著自强，昭若星日垂。泉流当达海，落叶宁返枝。圣狂本一念，所异公与私。永言惜去日，鉴此川上辞。"},
{"title": "移竹舍南", "author": "刘崧", "dynasty": "元代", "content": "閒居罕人事，植干在丘樊。谁为斧斤祸，伤哉林木繁。旧宅已凋落，蓬茅暂依存。苦无蒙翳资，何以周篱藩。兹晨春气达，荷锸出前村。不惜微雨滋，远移脩竹根。新萌且卷曲，故叶自欹翻。始分一枝奇，终异千干蕃。植木既有托，发生良不言。我惭遗世好，于尔情孔敦。明当振苍翠，荫我西南轩。"},
{"title": "凶年民有弃子于江者诗以寄哀", "author": "刘崧", "dynasty": "元代", "content": "骨肉岂不亲，无食难为恩。抱子弃水中，哭声吐复吞。母饥骨髓枯，儿饥眼眶出。终然两存难，何以共忧恤。岁月不相贷，恩爱从此分。我死尚可忍，儿啼那复闻。儿啼那复闻，江水流浩浩。不忍回视之，衔悲入秋草。"},
{"title": "所闻", "author": "刘崧", "dynasty": "元代", "content": "客谈所闻者，我亦闻所闻。翕忽片言间，源委焉得分。当时初闻时，心绪相纷纭。汹如春江涛，汎若秋空云。肝胆不自持，反复贻戚欣。岂知无闻者，兀兀穷朝曛。起揖谢上客，慎勿云所云。我心久冥漠，无以置斧斤。"},
{"title": "避寇宿岭下田家", "author": "刘崧", "dynasty": "元代", "content": "攘攘忽超岭，冥冥遂投村。不知来远近，但见行村奔。风起草木动，牛鸣人语喧。妻子局道隅，泪下声吐吞。老翁墙头看，为我启重门。掬泉沃烦热，坐我林竹根。稍觉颜色定，岂知心魂翻。兹行寔仓卒，感君言貌温。平生亲与友，此日焉足论。"},
{"title": "题筠轩", "author": "刘崧", "dynasty": "元代", "content": "修竹夏向深，层轩昼逾静。沈沈幽荫交，洒洒众绿净。微风枕簟入，落日琴尊并。揽枝发清啸，抚节延孤咏。怅望生夕霏，幽期在萝径。"},
{"title": "壬辰感事六首 其三", "author": "刘崧", "dynasty": "元代", "content": "汝颖始媒蘖，徐沛乃蜂起。浸淫及荆湘，浩荡入彭蠡。风摇草木动，杀气薄炎纪。仓皇九江守，血战扼孤垒。海门白日暝，烈士先斗死。雄波失天堑，北舸竟南舣。我师岂不锐，势奋易披靡。叹息江之流，艰危欲谁倚。"},
{"title": "送谢君寿归豫章", "author": "刘崧", "dynasty": "元代", "content": "谢君芝兰秀，玉立含春温。昨从钟陵来，过我江温轩。临流一解佩，坐石倒芳樽。时序浩若流，霜露忽已繁。怅然念归路，孤雁同翩翻。城西昔栖隐，旧宅今不存。采药度沙屿，悬壶当市门。隔水望西山，翠屏矗云根。逝此安可觌，清风怀笑言。"},
{"title": "题严氏东园", "author": "刘崧", "dynasty": "元代", "content": "里有严氏族，昔维孝友门。大厦连高云，江波下流奔。我识秘书孙，令质何温温。行年踰六帙，苍鬓雪不翻。冠裾肃其仪，恒以诚自存。族处三百年，清风望弥尊。燕游有别墅，近在城东园。永念昔贤居，乐此竹与萱。兹晨天气佳，风日丽崇轩。秩秩叙宾友，怡怡从弟昆。图画既罗列，醪醴亦满樽。至乐恒未央，世事焉足论。眷惟此流庆，宜尔但高言。群翁有述作，来者宜勿谖。"},
{"title": "赋白马祠送曾照磨领兵防龙泉寇", "author": "刘崧", "dynasty": "元代", "content": "将军骑白马，朝出西门道。初日射旂竿，秋风动原草。问君此何之，鞍马甚光仪。新承大夫命，去逐红巾儿。笳鸣武溪曲，鞭指石州路。手持白羽箭，却射林间虎。深行五十里，提卒三千人。定摧中军帐，独清西北尘。丈夫誓杀贼，老剑耀如雪。箫鼓城南楼，归来宴明月。送君白马祠，因吟白马篇。殷勤折杨柳，赠比珊瑚鞭。"},
{"title": "题太古斋为刘政卿赋", "author": "刘崧", "dynasty": "元代", "content": "士有希古者，端居在衡茅。鸣琴既无谱，酌酒亦茅匏。气淳语言朴，其俗自不浇。誓将木石俱，永谢时世交。垂裳可为理，游麟方在郊。独往思见之，怅然歌有巢。"},
{"title": "赠萧自愚炼师", "author": "刘崧", "dynasty": "元代", "content": "填海衔木石，移山开路衢。既怜精卫苦，复笑愚公愚。扰扰六合间，机械纷奔趋。岂知大智者，敛之寂若无。缅彼白鹤仙，昂藏一丈夫。冲抱龙虎气，清含山泽癯。炼药入紫霞，吹笙上玄都。逍遥青天中，湛寂以自娱。我欲蹑其躅，飘然安可呼。永怀伯阳翁，握此玄化枢。毋为事辩巧，取愧斯人徒。"},
{"title": "伤兄子解辞", "author": "刘崧", "dynasty": "元代", "content": "植木惧伤枝，枝伤木易衰。念我犹子逝，主器当为谁。鞠育二十年，学植方在兹。一朝陨奇疾，负绝恩与私。汝母骨已朽，汝妹久流离。而父理埋葬，念尔衔深悲。汝有两从弟，季也方孩嬉。仲也别三载，客游应未知。先庐故荡析，旧书谁与持。伤哉珠树林，失此乔特姿。春风倘重至，见汝当何时。"},
{"title": "题筠雪斋", "author": "刘崧", "dynasty": "元代", "content": "我昔游云中，爱此万筠绿。萧萧锦江浒，亭亭凤绿澳。友有宋子者，卜居俯平陆。虚庭带深窈，苍簳拥森肃。时维玄冬厉，大雪遍原谷。脩条与佳卉，狼藉向摧蹙。维筠于此时，挺拔各在目。气清神益旺，心远意愈足。澹然一室间，对此乐真独。寒光射檐隙，缟素被林麓。凄凄岁云暮，炳炳情内属。闭门有高卧，敝履无往躅。高洁良可希，贫困聊自淑。"},
{"title": "送萧一诚赴万安教谕", "author": "刘崧", "dynasty": "元代", "content": "闻君戒行装，去领万安学。征舸已载书，离筵更行酌。春还野色迥，日入川光薄。悠悠水上凫，矫矫天际鹤。寇垒尚连戈，边防正鸣柝。千村少烟火，百里到县郭。古来重庠序，乱后馀殿阁。绿野一榛芜，青衿半荒落。师承岂无待，教立将有托。山水舜祠深，端期听韶作。"},
{"title": "壬辰感事六首 其二", "author": "刘崧", "dynasty": "元代", "content": "猖披者谁子，昉自邪说兴。香火崇幻教，肇彼有发僧。其源始涓沥，弗遏终沸腾。宜阳一倡乱，和者纷驾乘。赭巾忽充道，杀戮相凭陵。蔑法恃妖谶，江淮竟先登。古来心腹地，广衍昔所称。乃知为厉阶，不在凭丘陵。"},
{"title": "观岸上人放船下水", "author": "刘崧", "dynasty": "元代", "content": "造舟向平陆，欲动难为功。一朝集千夫，挽寘大水中。漂流既无滞，运转宁有终。始知水力大，可以载虚空。"},
{"title": "水口山居杂兴六首 其二", "author": "刘崧", "dynasty": "元代", "content": "登楼望危岑，爱此珍木林。上有好鸟巢，下有垂萝阴。清风日披拂，可以涤烦襟。人言此回远，溪水汩以深。阴壑多龙蛇，山石自嵚崟。终然未能往，抚槛独沈唫。"},
{"title": "奉酬夏仲寅秋日枉顾见贻之作", "author": "刘崧", "dynasty": "元代", "content": "早岁去城市，思为山泽游。茫茫宇宙间，俯视若云浮。飘摇风尘际，敛迹此林丘。古道日榛芜，怅然念东周。鸣鸟乃不闻，禾黍飒以秋。登高渺四望，谁为千载忧。客有从东来，盛年著芳猷。入林践枉顾，维舟成羁留。贻我丽藻篇，释我心烦愁。名谊良可尚，荣华安足求。江湖有箕颍，企子承光休。"},
{"title": "续止酒篇", "author": "刘崧", "dynasty": "元代", "content": "吾恒赋止酒，所止寓言耳。今日止自公，焉得不遂止。古人止伊何，所止非一指。止戈戒残暴，止水戒淫圯。止言恐伤佞，止得恐伤侈。所止止非僻，未闻止醪醴。此止盖有由，止之以资理。止酤可蠲费，止酿可馀米。止饮可缮性，止酗可循理。斗暴与沈溺，便佞而侈靡。苟不遂止之，祸将甚于此。抑闻古崇祀，燕飨备嘉旨。明禋本精意，德将在诚已。尊卑式隆杀，撙节有定纪。此时百礼成，止不待刑弭。止此时则然，尊罍未遑耻。肺肠谢薰灼，清醒从此始。苟无忧患婴，饮水亦足喜。寄谢沈湎徒，吾今真止矣。"},
{"title": "寄汤子敏", "author": "刘崧", "dynasty": "元代", "content": "芳序倏已判，卉木荣且偕。念我同年友，怆然动中怀。昔别冬始厉，波流咽喈喈。兹游春日妍，顾瞻藐云崖。操弦叹离索，抱璞悲沈埋。恻怆不成欢，偃息在东斋。理契聊自遣，忧来安可排。人生重合并，时亦暂违乖。勿以参商故，终当金石谐。"},
{"title": "赠医师任光显", "author": "刘崧", "dynasty": "元代", "content": "我非金石资，敢与寒暑俱。岂不慎所爱，苦以贫见驱。昼行冒炎赫，暮宿蒙沾濡。短褐不自温，藜藿兼秕稃。外邪或乘间，内扃焉得虞。乃者春夏交，伏暍卧衡庐。俯仰一日间，气候乃顿殊。厝火愤惔烈，抱冰增郁纡。对案不能餐，呕哕闻喑呜。亲友来问疾，药物审所须。交辞赞其贤，里有任大夫。祖孙已再世，诊候明机枢。入门即闻望，审疗穷锱铢。药液制鍊精，再啜气已苏。诘朝谢枕席，体胖心孔愉。怡忧古所戒，惩创以嗟吁。永怀药有神，如以水沃枯。至人岂衔报，感德在我徒。毒疠济不仁，疮痏困夷诛。安得四海间，皆君起羸痡。"},
{"title": "田家", "author": "刘崧", "dynasty": "元代", "content": "田家住山曲，两两结茅茨。鸡豚互来往，桑麻当茨亏。言笑情则均，动息理无遗。浑然天之真，岂以物自私。日入负薪还，斗酒欢相持。醉卧衡门下，营营非所知。"},
{"title": "丙午二月一日同仲弟子彦道士陈允宁游金华诸峰", "author": "刘崧", "dynasty": "元代", "content": "早抱林壑想，而多婴垢氛。閒来武山下，高挹金华云。层冈既龙蟠，断垄复瓜分。一岭忽岧峣，千岩尽缤纷。维时二月初，淑气澄氤氲。江上日华动，空中仙语闻。楼台映海色，泉石超人群。风含青松响，雨蒸赤霞文。抚我芳桂枝，兼把芙蓉裙。愿从广成子，再拜浮丘君。俯视尘浊区，扰扰蚋与蛟。高风激六合，逝此杨清芬。"},
{"title": "续悼亡篇", "author": "刘崧", "dynasty": "元代", "content": "寒暑迭更代，昼夜苦环循。斯人赴冥漠，一往不可晨。依依抱恻怆，耿耿衔悲辛。褰帷怯孤影，入室惊凝尘。稚子啼不闻，亲戚至莫因。中庭掩徒旧，虚位设已新。念昔婚媾初，干戈日踆踆。荏苒弥一纪，伤哉仍食贫。昔归恒恨迟，兹感忧患臻。残月照我膝，凄风复伤神。彷徨见鸡犬，感叹动比邻。婉娈闺中秀，今为泉下人。鼎鼎百年内，谁为平生亲。如何西阡下，一夕生丛榛。"},
{"title": "别罗伦", "author": "刘崧", "dynasty": "元代", "content": "日暮出九洲，相送莲塘下。林深归路黑，虎出须可怕。双塘青松山，山近有茆舍。今夜鹧鸪啼，思君山月低。"},
{"title": "题筠轩", "author": "刘崧", "dynasty": "元代", "content": "修竹夏向深，层轩昼逾静。沈沈幽荫交，洒洒众静净。微风枕簟入，落日琴尊并。揽枝发清啸，抚节延孤咏。怅望生夕霏，幽期在萝径。"},
{"title": "奉答丁克诚拟古四首并各因其首句云 其四", "author": "刘崧", "dynasty": "元代", "content": "幽兰湛秋露，远系君子思。繁华逐飘风，乃以色见知。春阳无悴容，冰雪有令姿。感物固贫贱，反躬服芳菲。鹿鸣咏好我，永谢贻令辞。愿言慰离别，勖德此其时。"},
{"title": "会饮泮亭柬郭存敬", "author": "刘崧", "dynasty": "元代", "content": "泮阴弭轩盖，游咏集高台。感我平生友，中怀豁以开。穆穆凉飙振，翳翳流景颓。崇云向空起，飞雨从东来。即赏心不违，怀古意悠哉。谁怜临岐者，返顾方徘徊。"},
{"title": "乙巳正月九日大雪避抄兵由王山将入富田至洞口与家兄相失", "author": "刘崧", "dynasty": "元代", "content": "惊尘飒南至，妻子哭道周。出门四山云，欲止安得留。严风裂我肌，行潦冻不流。入洞怪崄巇，度岭伤阻修。风波一相失，咫尺生愁尤。大哉乾坤内，性命若云浮。譬彼孤飞鸿，冥冥安所投。嗒然向西望，泪下不可收。"},
{"title": "廿七日书怀", "author": "刘崧", "dynasty": "元代", "content": "夙禀栖遁性，雅怀在丘樊。三十谢城市，高歌返田园。田园非有馀，衣食固其源。投笔且依仁，掩扉聊避喧。具餐适丰俭，酌酒任清浑。力微愿不奢，志惬情自敦。所嗟茆茨下，老母抱弱孙。暮年餍藜藿，俛仰终寒温。贱贫非有馀，至乐谅斯存。谁能腼面颜，日枉豪盛门。"},
{"title": "猎犬篇", "author": "刘崧", "dynasty": "元代", "content": "晨起同出猎，跳梁相叫嘷。岁久识主情，指顾能周遭。山石穿我蹄，荆棘罥我毛。为主逐肥鲜，不辞奔走劳。穷深抉幽险，狂狡焉得逃。咂血不顾馀，一饱随所遭。主人获隽归，意气方盛豪。累然妥其尾，偃卧墙东蒿。"},
{"title": "送汤子敏王伯衢由水口暂出流江", "author": "刘崧", "dynasty": "元代", "content": "二友忽言别，孤怀易成惋。秋高北风急，日薄众山晚。迟回各抗手，越历犹在眼。前旌转崇林，后骑拥脩坂。庭间怯初散，路缅惊渐远。离离云树合，泯泯溪流漫。斯违谅匪遐，同车冀遄返。"},
{"title": "悯旱", "author": "刘崧", "dynasty": "元代", "content": "我贫无储粟，我稼早已萎。朝夕惧不充，矧此岁月滋。朝饮南涧泉，暮采北山藜。苟焉免饥渴，庶无罹崄巇。西里有高门，连囷积如茨。露溢到鸡犬，烹炰穷岁时。乃知凶旱年，徒为志士饥。"},
{"title": "园居杂兴八首 其二", "author": "刘崧", "dynasty": "元代", "content": "幽居寡人事，日晏门未开。谁欤剥啄声，谓有好客来。呼儿出洒扫，谢客无嫌猜。蓬室陋且卑，风雨生莓苔。起摘园中菜，自涤窗下杯。清风忽南至，好鸟鸣高槐。幽怀谅无遽，日夕方徘徊。"},
{"title": "见树上浮查", "author": "刘崧", "dynasty": "元代", "content": "浮查罥高枝，仰视欲数丈。乃知春时水，更出乔木上。奔流一赴海，寂寞遥相望。落日馀悲风，萧萧语寒浪。"},
{"title": "视西园作", "author": "刘崧", "dynasty": "元代", "content": "丛篁久刊落，秾李遂摧仆。芳椒既垂萎，嘉橘亦含蠹。凄凄杂寒烟，泫泫浩零露。荒哉中林迹，寞矣西园路。芜秽独伤新，荣滋重怀故。抽茨感时旷，植杖勤所务。岂不戒栽培，眷焉念迟暮。"},
{"title": "言怀", "author": "刘崧", "dynasty": "元代", "content": "处贵恒多惧，居富恒苦忧。富贵本在天，忧惧日相仇。煌煌将万金，赫赫封五侯。一朝将倾戮，徒为鸡犬羞。逝者何滔滔，鉴之良悠悠。所以高鶱士，超然谢机谋。日食止藜糗，所依止林丘。閒来阅书史，时至事园畴。允矣聊自嬉，庶无愆与尤。纵心南山云，濯足清江流。岂曰昧闻道，四十忽已遒。庶几后来日，复此成优游。"},
{"title": "赠子元龙贡士别并柬刘云章", "author": "刘崧", "dynasty": "元代", "content": "畸人昧达识，閒居缅良时。感我平生友，贲然发幽思。昔别怆徂冬，兹来遂前期。交交中林鸟，濯濯垂柳枝。光仪蔚以都，流响一何悲。运移惕年迈，契合欣道夷。岂曰郁冲抱，写之在相知。谁为缁磷尤，式秉金玉资。苦志谅所存，高风宁独隳。执手不忍别，扬尘正交岐。岩构足自栖，食场焉可维。大江抱群山，流波浩东驰。旷野日载阳，微阴复凝滋。人生有显晦，宁受外物移。寄言谢同志，永以慎于斯。"},
{"title": "园居杂兴八首 其一", "author": "刘崧", "dynasty": "元代", "content": "启窗面脩竹，下荫方池幽。兹晨微雨至，其气飒以秋。芳时如佳人，徂矣安可留。草木性已定，禽鱼狎其俦。披襟纳良风，掩卷睇崇丘。所欣城郭遥，归哉此优游。"},
{"title": "送欧阳孔述归安城", "author": "刘崧", "dynasty": "元代", "content": "晨出西昌门，北望盐水冈。冈峦互回伏，寒日惨其光。君行将所亲，逝此返故乡。故乡岂在远，昔为豺虎场。田庐既芜没，岁月复茫茫。邻里存者谁，童稚各已长。念此不遑寐，夜拂衣上霜。驱车入寒雪，永望梓与桑。黾勉事生理，艰危安可忘。"},
{"title": "题罗浚诗藁", "author": "刘崧", "dynasty": "元代", "content": "远有万古调，写之声诗间。长吟不自已，哀响连秋山。问君何尔为，萧瑟多苦颜。抱志悲徂年，颓波不东还。古有大圣人，制作垂定删。清庙继者谁，王风竟间关。怅言百世下，蹇独伤时艰。祥凤伏䲭鹗，猗兰化草菅。感此坐叹息，穷栖在宽閒。矫矫孤飞鸿，冥冥安可攀。"},
{"title": "秋兴四首 其一", "author": "刘崧", "dynasty": "元代", "content": "中夜畏烦促，起坐爱凉风。明月在东壁，流辉当井桐。翩翩林鸟翔，喔喔邻鸡起。感时不复寐，短发聊自理。"},
{"title": "秋兴四首 其二", "author": "刘崧", "dynasty": "元代", "content": "韶华不再返，春去夏亦徂。玄鸟逝安之，草木浩欲枯。风高豺狼横，日入禽鸟呼。独有一尊酒，空山谁与娱。"},
{"title": "登北岩眺望因投巨石宛转为戏", "author": "刘崧", "dynasty": "元代", "content": "自爱北岩秀，缘云穷翠微。回见大江流，独立一振衣。崖表人迹绝，烧馀寒草稀。绕涧聆暗泉，攀萝憩危矶。投石转阴壑，霆击星火飞。奇探恣游衍，兴惬忘崄崎。日暝思更寻，逍遥望月归。"},
{"title": "水口山居杂兴六首 其五", "author": "刘崧", "dynasty": "元代", "content": "霜降休百工，将以戒寒服。翩翩蜉蝣羽，时至亦矜束。我无一株桑，又乏轻骑足。衣褐何由充，萧条岁年促。"},
{"title": "岁暮南归留别萧翀诸友", "author": "刘崧", "dynasty": "元代", "content": "旅寐不能旦，披衣坐床帷。屋角晓色动，鸟鸣已帷时。起坐出庭际，云物正华滋。残雪未尽消，群山郁参差。即此念故园，焉得不怀思。岂曰无尊酒，足以欢相持。矧属岁运周，返驾固其宜。理策望前路，揖君从此辞。穷檐有稚子，但讶归来迟。"},
{"title": "伤兄子解辞", "author": "刘崧", "dynasty": "元代", "content": "植木惧伤枝，枝伤木易衰。念我犹子逝，主器当衰谁。鞠育二十年，学植方在兹。一朝陨奇疾，负绝恩与私。汝母骨已朽，汝妹久流离。而父理埋葬，念尔衔深悲。汝有两从弟，季也方孩嬉。仲也别三载，客游应未知。先庐故荡析，旧书谁与持。伤哉珠树林，失此乔特姿。春风倘重至，见汝当何时。"},
{"title": "园居杂兴八首 其六", "author": "刘崧", "dynasty": "元代", "content": "荷锄出东皋，我黍忽已苗。苗短不自持，百草势转骄。良苗异本根，芜秽乃独超。敢辞𧂭耘勤，永愧雨露饶。周雅永思古，王风竟颓凋。人生重所务，岂独在夕朝。"},
{"title": "岁暮南归留别萧翀诸友", "author": "刘崧", "dynasty": "元代", "content": "旅寐不能旦，披衣坐床帷。屋角晓色动，鸟鸣已多时。起坐出庭际，云物正华滋。残雪未尽消，群山郁参差。即此念故园，焉得不怀思。岂曰无尊酒，足以欢相持。矧属岁运周，返驾固其宜。理策望前路，揖君从此辞。穷檐有稚子，但讶归来迟。"},
{"title": "题高人汎舟图为铁柱左炼师赋", "author": "刘崧", "dynasty": "元代", "content": "刺篙度回渚，解带会微风。仰视青天高，浩歌秋水中。沧江渺空碧，嘉树发霜红。玄境有至乐，伊人若凫翁。遐思青玉佩，应过紫霞宫。"},
{"title": "出赣滩读伯友赵君知非藁命同李以庄进士韵题其后", "author": "刘崧", "dynasty": "元代", "content": "正冠坐方舟，晨诵赵子诗。风湍忽荡激，感此危苦辞。古人去已远，来者知为谁。正音堕空阔，遗响何差差。桂枝岂不华，天霜肃严威。春风在中泽，日长蒿与藜。乘休不得奋，吐气千丈霓。徒令文字间，勃郁含愤悲。兹晨岁云暮，矧当违远时。且复对尊酒，高歌送寒曦。歌竟不重陈，潜心以为期。"},
{"title": "丙午二月一日同仲弟子彦道士陈允宁游金华诸峰", "author": "刘崧", "dynasty": "元代", "content": "早抱林壑想，而多婴垢氛。閒来武山下，高挹金氛云。层冈既龙蟠，断垄复瓜分。一岭忽岧峣，千岩尽缤纷。维时二月初，淑气澄氤氲。江上日氛动，空中仙语闻。楼台映海色，泉石超人群。风含青松响，雨蒸赤霞文。抚我芳桂枝，兼把芙蓉裙。愿从广成子，再拜浮丘君。俯视尘浊区，扰扰蚋与蛟。高风激六合，逝此杨清芬。"},
{"title": "园居杂兴八首 其五", "author": "刘崧", "dynasty": "元代", "content": "种菊春树下，树荫菊不荣。岂无雨露滋，蔽隔伤其生。嘉树自芬敷，蔚然谁与争。上延好鸟栖，下杂秋蛩鸣。风霜坐飘忽，摇落何纵横。终然保令姿，独立扬秋英。"},
{"title": "宿沓垄柬胡敬萧翀钟祥", "author": "刘崧", "dynasty": "元代", "content": "夜宿沓垄西，衡茆荫平麓。起视虎鼻峰，岧峣月中绿。悬岩引列宿，积水带横陆。山鸟时一鸣，回风应虚谷。庭寒翳华灯，露下响丛竹。朋情遂欢洽，世事伤否蹙。清游契寤寐，往事成昔宿。北岩有奇石，东园饶佳木。明当扣萝扃，振舄骋遐瞩。复恐惊尘飞，幽栖未能卜。"},
{"title": "水口山居杂兴六首 其四", "author": "刘崧", "dynasty": "元代", "content": "秋气日以厉，霜露日以繁。草木各变色，松桂何轩轩。物生有本性，天运恒不言。自非闭塞候，焉识春夏温。乃知天地间，盛衰同一源。乘时夸毗子，皦皦安足论。"},
{"title": "题旸谷出日图", "author": "刘崧", "dynasty": "元代", "content": "东眺嵎夷谷，夜陟泰山顶。天角烂五色，六龙驾方整。手攀扶桑枝，下瞰黄河流。阴风忽南来，烟雾半九州。安得古仙人，凌景事吞吸。我欲从之游，凭虚怅孤立。"},
{"title": "水口山居杂兴六首 其一", "author": "刘崧", "dynasty": "元代", "content": "夙好慕山水，幽寻每忘疲。兹晨遂栖止，乃在山之陲。维时属秋杪，万壑敛寒姿。烟峦既合沓，风磴亦纷披。窈窕幽谷阴，秀木自成帷。俯听流泉响，仰看浮云驰。夐与人世远，允契遁者期。永言适所性，庶以静自怡。便当谢城市，去去从此辞。"},
{"title": "古诗九章赠别郑同夫 其八", "author": "刘崧", "dynasty": "元代", "content": "冥冥阳灵洞，中有绿发仙。世人不可见，出入乘紫烟。时来拾瑶草，独立青山前。粲然发皓齿，玉井开红莲。我欲往从之，兹事今千年。似闻九州外，碧海回青天。愿携两玉笛，吹上昆崙巅。"},
{"title": "兵后过故里", "author": "刘崧", "dynasty": "元代", "content": "种豆向南陇，秇禾满东菑。不辞终岁勤，食力在所期。维时失总御，疆土有侵移。戎马无定交，彼此更戕之。稛载已不遗，征责方在兹。三农舍之去，离析当告谁。念昔劝垦辟，里胥费言辞。如何场圃间，满目但蒿藜。"},
{"title": "视西园作", "author": "刘崧", "dynasty": "元代", "content": "丛篁久刊落，秾李遂摧仆。芳椒既垂萎，嘉橘亦仆蠹。凄凄杂寒烟，泫泫浩零露。荒哉中林迹，寞矣西园路。芜秽独伤新，荣滋重怀故。抽茨感时旷，植杖勤所务。岂不戒栽培，眷焉念迟暮。"},
{"title": "古诗九章赠别郑同夫 其四", "author": "刘崧", "dynasty": "元代", "content": "积雨秋始凉，绿苔閟庭馆。闻君起常晏，巷深人馆罕。去年所种树，两两当户短。初欣花盈盈，今见实纂纂。感此时物迁，愁思无时断。美人当歌罢，向夕喧急管。独复步前楹，城高月初满。"},
{"title": "晨兴", "author": "刘崧", "dynasty": "元代", "content": "露气旦弥肃，况在山谷里。秋高草木滋，羃䍥浩如洗。微茫破云雾，日色上苍翠。乍寒感时序，向晓念行李。禽栖尚敛翼，客起方振袂。风动池上枝，时时听清坠。"},
{"title": "题渊明像寄刘仲脩", "author": "刘崧", "dynasty": "元代", "content": "斯人管乐俦，而分山泽槁。岂无园中菊，念此霜槁早。衡门卧日晏，幽径时自扫。芳晨有旨酒，客至即倾倒。兹言乐游衍，春服丽轻缟。古道少人行，杖藜入秋草。神閒韵自适，意远色逾好。鼎鼎百世师，遗荣以为宝。"},
{"title": "和答萧翀春雨过林居之作", "author": "刘崧", "dynasty": "元代", "content": "林居滞昏雨，不知白日西。窈窈穷巷阴，客至鸡西啼。旧梅既粲野，新柳复盈堤。感此岁序迁，中情忽如迷。簪盍慰远勤，尊酒欢相携。古交今则稀，世道方涂泥。立善固所欣，企贤贵思齐。笑咏且永夕，勿辞此幽栖。"},
{"title": "陪陈尹饮江上雨过夜归明日赋此", "author": "刘崧", "dynasty": "元代", "content": "渡江云断桥，把酒风振袂。芳园遂幽寻，良友适远至。谐谈且云欢，酬劝忽已醉。一雨洗尘襟，千山拂凉翠。柘林既回薄，兰渚复延企。月转城东门，萧萧送归骑。"},
{"title": "园居杂兴八首 其三", "author": "刘崧", "dynasty": "元代", "content": "北园莳嘉蔬，生长各以时。入夏风雨多，众草丛没之。夕花岂不荣，晨蔓亦自滋。终然因采掇，濯濯馀空枝。我贫本食力，澹淡固其宜。拔本惧有违，植善非自私。"},
{"title": "别焦瑜", "author": "刘崧", "dynasty": "元代", "content": "故人异县至，晨款林下茨。感此丧乱馀，会面非有期。土锉寒无烟，木榻坏不支。坐起谢再三，艰难方在兹。远怀若为浣，宴劳礼则宜。邻酒忽告罄，虚觞但空持。娈娈秋菊花，蓬茆翳幽姿。君子惕驰骛，庶以善自怡。天长远山没，日晏寒江迟。送子出门去，怅然从此辞。大哉天地间，委顺复奚疑。"},
{"title": "造田父", "author": "刘崧", "dynasty": "元代", "content": "清晨造田父，设馔当前庐。呼儿出揖客，汛地先扫除。欢客啜糁羹，年荒无旨蔬。物薄礼乃丰，情亲心已舒。感此坐复起，一饱不顾馀。谁云贱可鄙，秖觉贵自疏。不见闾里间，坐食常晏如。如何肉食者，阔绝严追胥。"},
{"title": "水口山居杂兴六首 其二", "author": "刘崧", "dynasty": "元代", "content": "登楼望危岑，爱此珍木林。上有好鸟巢，下有垂林阴。清风日披拂，可以涤烦襟。人言此回远，溪水汩以深。阴壑多龙蛇，山石自嵚崟。终然未能往，抚槛独沈唫。"},
{"title": "水口山居杂兴六首 其一", "author": "刘崧", "dynasty": "元代", "content": "夙好慕山水，幽寻每忘疲。兹晨遂栖止，乃在山疲陲。维时属秋杪，万壑敛寒姿。烟峦既合沓，风磴亦纷披。窈窕幽谷阴，秀木自成帷。俯听流泉响，仰看浮云驰。夐与人世远，允契遁者期。永言适所性，庶以静自怡。便当谢城市，去去从此辞。"},
{"title": "贫居二首 其一", "author": "刘崧", "dynasty": "元代", "content": "种瓜苦不实，閒草各已花。抱锄忍朝饥，对之以长嗟。蓬门昼长掩，游釜亦有蜗。破屋乃无茆，雨来安可遮。聊持手中卷，展玩至日斜。荣枯与得丧，来往宁有涯。悠然达其会，忧戚焉能加。"},
{"title": "题姜炼师山房有怀赵伯友郑同夫二首 其二", "author": "刘崧", "dynasty": "元代", "content": "往者赵郑辈，联句高岩中。吹灯坐深夜，露冷栟榈风。一别山月白，再见仙桃红。奈何行役者，容易各西东。"},
{"title": "春耕", "author": "刘崧", "dynasty": "元代", "content": "春耕恒苦迟，夏旱乃独早。青青田中稼，忽忽同秋草。雨露久消歇，泉源亦枯槁。天高多惊风，赤日行杲杲。微生恒寡欲，衣食宜有道。劳力冀所资，遘凶岂云好。古人九年备，捐瘠得善保。孰能澹无营，饮水以终老。"},
{"title": "靖安刘节妇诗", "author": "刘崧", "dynasty": "元代", "content": "春花逐飘风，不复返故枝。妇人守中闺，死别生不离。借问闺中妇，守此将为谁。岂但伤所天，恒恐宗事隳。念昔初嫁日，委币充房帷。母也为我笄，姊妹为我缡。祝我出门去，事夫永相宜。夫家庭前树，两见春葳蕤。下有紫鸳鸯，双双戏清池。思同郑鸡鸣，忍歌秦扊扅。君子不百年，弃捐忽如违。高堂无老姑，所有乳下儿。不知后生死，身在义则随。势弱将易摇，众言生间危。譬彼鸟方鷇，阚窥笑群鸱。又如孤栖燕，徒劳飞雀思。亲戚来相看，怜我青娥眉。叹息劝且言，悯我寒与饥。含悽谢所亲，抆泪洗铅脂。指天唾出血，誓死终不移。结髦覆儿额，裹衣承涕洟。妾身未即死，会见成人时。夜绩坐达晨，晨理机中丝。卖丝教买书，读书以为资。上承祖先祀，下衍嗣续期。忽忽八十馀，子孙足娱嬉。甘旨虽在口，终然有馀悲。举案奉岁时，升堂陈棬𠤷。被服岂无华，终乐缟与綦。明明王令尹，具录上府辞。母死不待旌，乡里嗟惜之。我识贤母孙，温克而令仪。能言小学训，实自祖母师。外有女鉴书，谆谆诲贞慈。遭燬乃弗传，念之涕交颐。嘅彼穹壤间，孰不躬秉彝。安静或反悖，仓皇竟摧萎。岂知妇女辈，颠沛终自持。岩岩绣谷山，望之俨馀姿。太史倘有徵，视我贞节诗。"},
{"title": "登大庄高山", "author": "刘崧", "dynasty": "元代", "content": "登山望风烟，四向烈焰红。遑遑一身穷，且如罝网中。白日行青天，明明照下土。下土深几重，不鉴生人苦。生者良不易，杀之独何心。万古一哀痛，青山应陆沈。"},
{"title": "拟古四章将适钟陵赠别廖子所 其四", "author": "刘崧", "dynasty": "元代", "content": "少小同里闬，不识里闬人。与君南北巷，何似东西邻。束发事远游，不得长相亲。况复老大辈，长成先十春。飘飘林上风，亦逐车下尘。未必志气士，相疏遂沈沦。乃者涉中泽，言采秋风蘋。持赠同心者，庶以丽佩纫。春华岂不荣，憔悴易伤神。高谊媲金石，终为雷与陈。"},
{"title": "宿沓垄柬胡敬萧翀钟祥", "author": "刘崧", "dynasty": "元代", "content": "夜宿沓垄西，衡茆荫平麓。起视虎鼻峰，岧峣月麓绿。悬岩引列宿，积水带横陆。山鸟时一鸣，回风应虚谷。庭寒翳华灯，露下响丛竹。朋情遂欢洽，世事伤否蹙。清游契寤寐，往事成昔宿。北岩有奇石，东园饶佳木。明当扣萝扃，振舄骋遐瞩。复恐惊尘飞，幽栖未能卜。"},
{"title": "述怀", "author": "刘崧", "dynasty": "元代", "content": "我有二亩田，力薄耕不胜。分田籍农父，所冀得斗升。丰年本狼藉，薄俗乃侵陵。一日凶旱来，颗粒遂不登。我廪既莫实，公租方急徵。叹息谢农父，此岂人所能。天时一何常，盈歉古相乘。宁为敛者嗔，毋为贫者憎。"},
{"title": "题姜炼师山房有怀赵伯友郑同夫二首 其一", "author": "刘崧", "dynasty": "元代", "content": "金精五千仞，之子住石屋。阴风昼夜寒，猿鸟下檐曲。暮归斸松苓，朝出采簧竹。头发乱不梳，容颜美如沐。"},
{"title": "苦热", "author": "刘崧", "dynasty": "元代", "content": "高馆閟烦歊，蹙蹙思一骋。叶定风乍稀，蝉鸣昼方永。西偏梧桐树，疏薄不布影。移床坐叹息，仰见绣谷岭。汗滋苦流踝，发短压垂领。黄葛秋未成，乌帽时一整。遐思翠竹林，下荫青苔井。修绠络铜瓶，时来漱清冷。"},
{"title": "太湖滩", "author": "刘崧", "dynasty": "元代", "content": "溯舟易安流，入石频顾虑。盘回四山合，所向欲无路。层湍障流雪，飞沫洒玄雾。嵷嵷山木交，肃肃风色暮。前登大湖滩，篙缆集群助。跻危苦趑缩，一若乃脱兔。参差石角出，蚴虬松根露。两崖走鸣瀑，抵碛开复聚。其流不可触，龃龉复哀怒。声腾百雷起，势挟万里去。舟行截其冲，捩柁疾指顾。观其曲折间，肯綮豁玄悟。我行戒前途，起坐惊失措。心迷已乘险，事过翻积惧。悲悽远游子，萧飒青枫树。维纚暂栖息，霰雪惊寒注。俛仰宇宙间，谁能获恒豫。"},
{"title": "衣带岭", "author": "刘崧", "dynasty": "元代", "content": "朝辞桃源溪，暮宿衣带岭。心同秋水净，思与群岭永。白云松际来，日入鸡犬静。苔藓依古垣，薜萝罥深井。天清露气肃，衣袂忽已冷。明晨当远发，我驾思夙整。西上挹高霞，蚕尖纵幽骋。"},
{"title": "贫居二首 其二", "author": "刘崧", "dynasty": "元代", "content": "种麦在高丘，丘长草生满。秋馀乃无雨，秀色遂枯短。朝行垄间蹊，暮息林下疃。荷锄待春风，时至谅不远。东邻桃李花，终岁实纂纂。生理宁独艰，如何乐疏散。"},
{"title": "朝采南园栗", "author": "刘崧", "dynasty": "元代", "content": "朝采南园栗，暮捧贤能书。贤书岂不荣，食力意有馀。念昔事先训，读书本菑畬。时危乃弗殖，竟与耕凿疏。昨者出充赋，黾勉应里胥。擢秀或偶然，揣分良惕如。置筐忽叹息，我奚以自抒。风尘蔽江海，戈甲满州闾。再拜谢乡老，返我林下居。行已贵实践，徇人俱虚誉。恻恻念时序，悠悠随卷舒。"},
{"title": "春日述怀五首 其五", "author": "刘崧", "dynasty": "元代", "content": "盈盈东窗姝，粲粲西楼姬。东风二三月，相向拂娥眉。娥眉各宛曲，玉佩光陆离。鸣筝左右弹，凤管双双吹。曲意承光宠，惜此艳阳时。南邻有少妇，闭门敛容仪。碧草掩行迹，白日守空帷。过时独不售，徒为当世嗤。"},
{"title": "述怀八首奉柬白景和 其八", "author": "刘崧", "dynasty": "元代", "content": "鸿鹄乘天风，摇荡日已远。声沈兰渚烟，影绝浮云巘。高河入夕迥，列宿光烜烜。岂不顾其群，前飞屡回转。凄其霜露积，恻怆岁年晚。"},
{"title": "远游篇为黄子邕赋", "author": "刘崧", "dynasty": "元代", "content": "闻君有远游，请赋远游篇。上陈道里遥，下感时序迁。茫茫九州外，历历秦汉前。山行岂无车，水汎亦有船。豺虎忽纵横，蛟龙方纠缠。井邑化为灰，墟里但荒烟。人生非鸿鹄，何以周八埏。君行忽踟蹰，惜此全盛年。宝剑珠玉匣，结驷青连钱。谈辨三军帐，笑歌五侯筵。会合鄙毛遂，功成羞鲁连。落日临广陌，回风激繁弦。此别诚艰虞，忍为离绪牵。不见里巷儿，封侯起关边。毋为北郭叟，白首事太眩。"},
{"title": "美彭泽王令尹建清忠书院", "author": "刘崧", "dynasty": "元代", "content": "陶令本遗世，三径亦已多。感慨起田园，从容理弦歌。一朝谢时人，去官如脱疴。至今门前柳，清照湖上波。狄公后来者，屏斥留山阿。维时改唐纪，翕翕张网罗。公也立高庙，拜之涕滂沱。至今林木幽，夜月闻佩珂。二贤去已久，兹事凛不磨。令尹建新亭，合祀理不颇。上以厉风节，下以育菁莪。悠悠百世下，兴感当如何。"},
{"title": "二月八日对酒", "author": "刘崧", "dynasty": "元代", "content": "对此春日酒，高堂乐未央。客从州城来，怀牒促我装。问客今何为，求贤寘周行。麾觞忽叹息，我岂时所良。少小适情真，穷栖恋閒荒。譬彼蓬下鹪，敢怀云中翔。岐路今已多，素丝乌可常。念之不成欢，展转中怀伤。"},
{"title": "述怀八首奉柬白景和 其一", "author": "刘崧", "dynasty": "元代", "content": "隆暑夏方炽，赤曦煽炎烟。六街流景中，车马驱不前。引睇西北隅，烦冲抱悁悁。濯足沧海流，散发昆崙巅。岂无琼树荫，思尔风泠然。"},
{"title": "拟古四章将适钟陵赠别廖子所 其一", "author": "刘崧", "dynasty": "元代", "content": "南征有孤雁，爰止河之洲。一雁西北来，飞鸣以相求。厥初异生族，及此同泳游。唼食以终日，中情甚绸缪。月落霜正飞，繁星激中流。岂不念群处，安居或多尤。肃肃待明发，逝此各有谋。鸣声倘相及，犹足慰离忧。"},
{"title": "秋日同郑同夫罗孟文田仲颍游苍山访宋曾子实故居遗址今为陈氏居矣感赋一首", "author": "刘崧", "dynasty": "元代", "content": "群峰何苍然，回抱得幽旷。偶寻昔人居，遂历青霞嶂。低连水竹交，高出雨云上。瑰奇本天设，终亦由规创。梯危与凿险，嵷嵷各异状。子孙久漂散，兵火成彫丧。回风吹禾黍，烟草亦漾漾。我行问其故，指点迷所向。呜呼前代秀，诗名宗哲匠。仓皇嘉熙末，戎马日方张。拂石事冥栖，空馀白云唱。百年总飘忽，过者一惆怅。长啸豁清秋，吾将骋遐望。"},
{"title": "述怀八首奉柬白景和 其六", "author": "刘崧", "dynasty": "元代", "content": "琴瑟有正音，自异淫与哇。高张弦易绝，低促声苦乖。敢伤知者寡，自愧鲜所谐。泠泠涧中泉，窈窈云际厓。誓将千古意，托在君子怀。"},
{"title": "寻云陟累榭送严子善之上犹", "author": "刘崧", "dynasty": "元代", "content": "寻云陟累榭，遐览以舒忧。皛皛天宇清，矗矗栏楹幽。静赏抚危构，浩歌睇崇丘。君子有远行，佳期谁与俦。饯言以遵路，延伫更临流。"},
{"title": "赠别王令尹", "author": "刘崧", "dynasty": "元代", "content": "闻君解印绶，将有山东归。山东亦何好，毋使我愿违。阴阴垄上桑，下有雏雉飞。沄沄九江水，虎渡不敢威。一邑几百家，夕寐恒敞扉。矧复饥疠馀，瘠者今始肥。奈何去斯邑，山水无光辉。老翁卧行辙，妇女扣马鞿。马鸣秋风高，载驱正騑騑。歌谣有遗思，因之拊弦徽。不恨去者遥，但伤来者稀。"},
{"title": "九日胡孟浩携酒与客登官峰赋此", "author": "刘崧", "dynasty": "元代", "content": "今日天气肃，我心舒且閒。美人携碧酒，与客登青山。矫首思八荒，意适忘险艰。双流白日下，千室浮云间。木叶露已黄，泉声亦潺潺。时序忽若流，但伤游子颜。鴥彼南飞翼，可望不可攀。绵绵山下路，逝此何当还。"},
{"title": "赠张横舟", "author": "刘崧", "dynasty": "元代", "content": "至人玩斯世，汎汎如虚舟。横之或安止，运之亦周流。昔者张子房，此道恒优优。眷言百世下，之子仍好修。手携绿玉杖，身著紫绮裘。折花驾白鹿，采药骑青牛。栖迟木石居，笑傲王侯州。敲火烧灵砂，可以戏神丘。为人葬白骨，可以生公侯。人言死生理，杳渺甚难求。君乃不自矜，视之良悠悠。翩然思黄石，去作万里游。高视浊世间，下士如蜉蝣。玄元无穷门，出入谁与俦。绵绵日月运，茫茫天地秋。"},
{"title": "与周思忠刘孟文诸君子会饮李克贞宅分韵得三字", "author": "刘崧", "dynasty": "元代", "content": "秋日凄以烈，华轩何潭潭。众宾适燕止，凉飙飒潭楠。笾豆秋有光，冠佩蔚交参。尝闻旅也语，式奏乐且湛。献酬礼百千，言议陈再三。授简惭末至，怀贤惕高谈。兵戈属时危，风尘蔽东南。罹疚秪自伤，太康宁敢贪。反顾企明哲，悲歌恋林岩。仰睇天际云，中情何由缄。"},
{"title": "与周思忠刘孟文诸君子会饮李克贞宅分韵得三字", "author": "刘崧", "dynasty": "元代", "content": "秋日凄以烈，华轩何潭潭。众宾适燕止，凉飙飒崇楠。笾豆秋有光，冠佩蔚交参。尝闻旅也语，式奏乐且湛。献酬礼百千，言议陈再三。授简惭末至，怀贤惕高谈。兵戈属时危，风尘蔽东南。罹疚秪自伤，太康宁敢贪。反顾企明哲，悲歌恋林岩。仰睇天际云，中情何由缄。"},
{"title": "采菱篇为林森赋", "author": "刘崧", "dynasty": "元代", "content": "朝采湖上菱，菱实何离离。浮叶当雨乱，低华映日欹。清流苦难肥，浊水乃易滋。水面方羃䍥，泥间已委垂。中含白雪质，外袭赪玉皮。游鱼畏芒刺，不敢扬其鬐。采采盈倾篚，皎皎吴中儿。密愁垂钓涩，深怯荡舟迟。忽闻歌采菱，借问歌者谁。褰裳往从之，烟水浩两涯。怀德贵自充，中心谅无疵。永言托嘉好，及此秋风时。"},
{"title": "晨兴", "author": "刘崧", "dynasty": "元代", "content": "晨兴理短发，日晏闻儿咿。老妻向我言，何以具晨炊。畦蔬委霜雪，采摭无馀遗。年丰乏储粟，矧此丧乱时。忽闻剥啄声，谓有好客来。弃置出迎客，兀坐方哦诗。中有至乐者，相视亦解颐。乌能累妻子，戚戚忧寒饥。"},
{"title": "遐想亭诗为刘元善赋", "author": "刘崧", "dynasty": "元代", "content": "登高望神州，邈矣何渺绵。西穷弱水涯，东极扶桑巅。剑阁连蜀栈，幽都涉水天。巀嶪带衡岳，逶迤注秦川。驾车安得驰，汎河苦无船。君子畅玄览，构亭向林泉。眷言寄遐想，临眺豁以宣。高深亦何穷，古今浩无边。岂但四海外，亦在千载前。抚剑怀壮游，揽辔思高贤。对酒不能饮，丘尘正骈阗。下士伤局促，高人乃超然。神情苟弗旷，跬步先尤愆。窅窅天际云，悠悠海中仙。茫茫安可极，耿耿徒自怜。"},
{"title": "述怀八首奉柬白景和 其五", "author": "刘崧", "dynasty": "元代", "content": "汎舟越江湖，晤言属良友。朝辞凤台侧，夕憩锦江口。思采蒲与荷，游咏乐且久。芳华隔秋浦，零悴复何有。怀哉托绸缪，结佩以琼玖。"},
{"title": "过南圳访友同王子与罗子理分韵得满字", "author": "刘崧", "dynasty": "元代", "content": "连阜衍平皋，深林閟虚馆。扬襟畅遐思，散帙延清款。溪莼花羃羃，田黍实纂纂。径回阡弥永，水落涧初满。载欣秋稼登，矧惬人事罕。欲往悲旷途，言归理脩疃。"},
{"title": "拟古赠友人别", "author": "刘崧", "dynasty": "元代", "content": "上山采兰苕，下山采杜蘅。采之何所为，将以遗远行。君行日以远，欢会日以浅。乡心一千里，日逐车轮转。石林夏气清，憩马到江干。杂佩粲琼玖，长祛峨弁冠。驱驰道旁子，赪颜触烦热。永怀高世心，炳炳照冰雪。秋风起天末，百草终摧残。君子谅不违，揽芳发长叹。"},
{"title": "古诗九章赠别郑同夫 其三", "author": "刘崧", "dynasty": "元代", "content": "翩翩郑博士，起身自文章。冠带讲洙泗，忠诚百夫行。昔为新昌校，今作宁都庠。六年系儒官，两州服其良。禄米月不充，蔬食饮水浆。弟子求执经，大夫为承筐。革顽见揖让，草偃风益张。人言兹道盛，岂独齐鲁乡。怀尔金玉音，弹琴咏清商。"},
{"title": "同萧谌旷逵诸君子夜集蟠溪王新书舍得竹字", "author": "刘崧", "dynasty": "元代", "content": "涉溪蛩始鸣，带暝度原陆。及门会凉风，月下照林屋。夜深露华集，众叶净如沐。曲径罥垂萝，虚檐响疏竹。周回丈席间，坐者四与六。张灯接谐宴，分韵酬翰牍。居当惜盍簪，行勿念脂轴。亲情正款洽，夕气稍澄穆。明星乍稀微，群鸟各已宿。明发咏白驹，怅然邈空谷。"},
{"title": "会饮曾氏西轩", "author": "刘崧", "dynasty": "元代", "content": "莲塘水濊濊，凉气秋始旦。西轩集朋俦，游咏日已半。当阶缘碧藓，前垣出苍簳。列席粲有华，飞觞急无算。缅焉思远人，振筴方弭乱。笳鼓横清江，烟尘翳南岸。感之念时理，短曲不成按。中心忽如醉，沈唫睇遥汉。自非桃源邃，何以永乐衎。穷居且终日，黾勉增慨叹。"}
]
